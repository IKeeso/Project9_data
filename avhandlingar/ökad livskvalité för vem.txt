Örebro universitet Institutionen för juridik, psykologi och socialt arbete Socionomprogrammet Kandidatuppsats, 15 högskolepoäng Vt 2018 Ökad livskvalité för vem? - En litteraturstudie om sociala insatser för barn med autism Författare: Miranda Forsberg Malin Pettersson Handledare: Kristina Collén Examinator: Thomas Strandberg 1 ÖKAD LIVSKVALITÉ FÖR VEM? Miranda Forsberg Malin Pettersson Örebro universitet Institutionen för juridik, psykologi och socialt arbete Socionomprogrammet Kandidatuppsats, 15 högskolepoäng Våren 2018 Sammanfattning Tidigare forskning har visat att barn med autism generellt har sämre livskvalité än andra barn, att barn med autism är känsligare för stress samt att diagnosen tar sig olika uttryck hos flickor respektive pojkar. Syftet med denna uppsats är att undersöka vilka sociala insatser för barn med autism som finns beskrivet i forskning och vilka positiva effekter dessa kan ha. Syftet är också att undersöka om dessa sociala insatser förbättrar livskvalitén för barn med autism, samt om forskningen om sociala insatser tar hänsyn till att flickor och pojkar med autism kan ha olika, könsspecifika behov och egenskaper. Uppsatsen tar sin teoretiska utgångspunkt i Bengt Lindströms modell för livskvalité samt ståndpunktsteorin. Totalt inkluderades 18 vetenskapligt granskade artiklar från tre olika databaser i uppsatsen. Sedan gjordes en tematisk analys och de teman som framgick analyserades därefter utifrån den teoretiska ramen. Uppsatsens slutsatser visar att ett flertal olika sociala insatser för barn med autism presenteras inom forskningen och att dessa i huvudsak har positiva effekter för barnen. Insatserna leder bland annat till högre grad av livstillfredsställelse, ökade sociala förmågor samt bättre socialt samspel med omgivningen. De flesta av dessa sociala insatser bidrar även i någon aspekt till en ökad livskvalité för barn med autism. Forskning om dessa insatser tar dock inte hänsyn till könsspecifika skillnader mellan flickor och pojkar, vilket gör det omöjligt att fastställa om insatserna är lika effektiva för flickor som för pojkar. Nyckelord : autism, barn, behandling, insats, kön, genus, livskvalité, socialt arbete 2 INCREASED QUALITY OF LIFE FOR WHOM? Miranda Forsberg Malin Pettersson Örebro university Department of Law, Psychology and Social Work The Social Work Program Bachelor thesis, 15 credits Spring 2018 Abstract Previous research has shown that children with autism generally have a lower quality of life and are more sensitive to stress than other children. Furthermore, autism has been found to generate and present different symptoms in girls and boys. The aim of the study at hand is to examine which social interventions for children with autism are described in previous research as well as what positive effects these interventions may have. Another purpose is to examine whether these interventions improve the quality of life for children with autism, and if the research on this subjects takes into account the fact that girls and boys with autism may have different, gender specific needs and characteristics. The theoretical frame of the present study consists of Bengt Lindströms model for quality of life as well as the standpoint theory. Included in the study were 18 peer reviewed articles from three databases. A thematic analysis was conducted as well as a theoretical analysis of the emerging themes. The conclusion is that there are several different social interventions for children with autism described in research and that most of these interventions generate positive effects for the children, including greater life satisfaction as well as increased social skills and social interactions. Most of these social interventions also contribute to increased quality of life for children with autism. However, research regarding these interventions does not take into account any gender specific differences of girls and boys with autism. This makes it impossible to conclude whether these interventions are as effective for girls as they are for boys. Keywords: autism, child, treatment, intervention, gender, quality of life, social work, social service 3 TACK TILL Kristina “Kicki” Collén, vår handledare, som har stöttat oss och lett oss i rätt riktning genom hela uppsatsarbetet. Elias Olsson, bibliotekarie på Örebro universitetsbibliotek, som hjälpte oss att genomföra den mest noggranna litteratursökning vi någonsin gjort. Våra familjer, nära och kära för nödvändigt stöd och ovärderlig feedback. 4 Innehållsförteckning Sammanfattning ......................................................................................................................... 1 Abstract ...................................................................................................................................... 2 Inledning..................................................................................................................................... 6 Problemformulering ................................................................................................................... 8 Syfte ........................................................................................................................................... 8 Frågeställningar...................................................................................................................... 8 Metod ......................................................................................................................................... 8 Sökning i databaser ................................................................................................................ 9 Inklusions- och exklusionskriterier ........................................................................................ 9 Urval av artiklar ..................................................................................................................... 9 Analysmetod......................................................................................................................... 11 Validitet och reliabilitet........................................................................................................ 12 Källkritik .............................................................................................................................. 12 Etik ....................................................................................................................................... 13 Teoretisk ram............................................................................................................................ 13 Livskvalité............................................................................................................................ 13 Ståndpunktsteori................................................................................................................... 14 Resultat..................................................................................................................................... 15 Tabell 2................................................................................................................................. 16 Atiklar inkluderade i uppsatsen............................................................................................ 16 Tematisk analys........................................................................................................................ 18 Insatser..................................................................................................................................... 18 Fysiska.................................................................................................................................. 18 Psykologiska/psykosociala................................................................................................... 18 Kombination......................................................................................................................... 19 Livskvalité................................................................................................................................. 20 Mått av livskvalité används.................................................................................................. 20 Livskvalité beskrivs utan mått.............................................................................................. 21 Kön ........................................................................................................................................... 22 Kön nämns utöver urval ....................................................................................................... 22 Flickor är del av urval .......................................................................................................... 22 Kön tas inte hänsyn till i något avseende ............................................................................. 23 Analys....................................................................................................................................... 23 Insats..................................................................................................................................... 23 Livskvalité............................................................................................................................ 24 Kön ....................................................................................................................................... 26 5 Diskussion ................................................................................................................................ 27 Metoddiskussion................................................................................................................... 29 Slutsats ..................................................................................................................................... 29 Framtida forskning ............................................................................................................... 29 Referenser................................................................................................................................. 30 6 Inledning Alla barn är lika mycket värda och ska respekteras oavsett kön, etnicitet, socialt ursprung eller funktionsförmåga. Barn har en särskild ställning i samhället, liksom i socialt arbete, och alla myndigheter och institutioner som arbetar med barn har en skyldighet att särskilt beakta vad som är bäst för barnet i olika situationer (jfr Socialtjänstlagen [SoL]; Unicef Sverige, 2009). Denna uppsats utgår från barnkonventionens definition av barn, vilket innebär alla personer under 18 år (Unicef Sverige, 2009). För barn med vissa typer av funktionshinder finns särskilda bestämmelser i Lag om stöd och service till vissa funktionshindrade [LSS]. I 5 § LSS föreskrivs att “Verksamhet enligt denna lag skall främja jämlikhet i levnadsvillkor och full delaktighet i samhällslivet” för de personer som omfattas av lagen. I 6 a § LSS stadgas att “När åtgärder rör barn ska barnets bästa särskilt beaktas”. Vidare framgår av 7 § att den enskilde genom insatser enligt LSS ska tillförsäkras goda levnadsvillkor samt att insatserna ska “anpassas till mottagarens individuella behov”. Dessa paragrafer kan förstås som att barn med funktionshinder ska garanteras en god livskvalité samt att sociala insatser ska anpassas efter barnens unika förutsättningar och behov. Autism är en funktionsnedsättning som kan visa sig på många olika sätt. Symtomen börjar synas redan under den tidiga barndomen och kännetecknas av svårigheter att interagera och kommunicera med andra, samt svårigheter i att finna sig i olika sociala sammanhang och/eller läsa av ickeverbal kommunikation. Exempelvis kan en person med autism ha svårt att tolka innebörden av kroppsspråk, ögonkontakt och gester. Utöver brister i sociala färdigheter kännetecknas autism av förekomsten av repetitiva beteenden, särskilt fokuserade intressen samt svårigheter med förändringar i vardagen. Det är vanligt att personer med autism även har andra diagnoser, till exempel utvecklingsstörning, samt begränsningar i sitt verbala språk (American Psychiatric Association, 2014). Cirka 1% av Sveriges befolkning har autism, vilket innebär att cirka 15 000 barn lever med diagnosen (Socialstyrelsen, 2010). I föreliggande uppsats kommer definitionen av autism enligt Diagnostic and Statistical Manual of Mental Disorders (DSM-V) användas. Det som skiljer sig från tidigare versioner av DSM är att autism i denna upplaga är en samlingsdiagnos för flera olika symtom. Aspergers syndrom, autistisk syndrom och genomgripande störning i utvecklingen har tagits bort som egna diagnoser och inbegrips numera i diagnosen autism (American Psychiatric Association, 2014). I de inkluderade artiklarna har benämningar som Autism spectrum disorder, ASD och Aspergers syndrom använts. I denna uppsats kommer benämningen autism uteslutande användas. Livskvalité är ett heltäckande begrepp som används för att ringa in hela individens liv. I de flesta mätinstrumenten för livskvalité inkluderas flertalet aspekter för att beskriva individens situation. Begreppet ger även utsatta grupper, däribland funktionshindrade, möjlighet att uppmärksammas i samhället, bland annat inom sjukvård och skola. Livskvalité är dessutom användbart för professionella då det skapar en heltäckande bild av klienten vilket ger förutsättningar för att hjälpa individen på ett adekvat sätt (Brown & Brown, 2003). Flera forskare har påpekat komplexiteten i att definiera och mäta livskvalité eller “quality of life”. Exempelvis påtalar Brown, Hatton och Emerson (2013) att det finns ett flertal svårigheter förknippade med att undersöka livskvalité hos personer med intellektuella funktionsnedsättningar eftersom kriterierna för livskvalité kan skilja sig åt mellan individer. Brown och Brown (2003) menar att en strikt definition av begreppet livskvalité skulle begränsa dess möjligheter att fånga in varje enskild individ. Istället ska individen själv ges möjlighet att värdera vad som är viktigt i dennes liv och inte baseras på vad som är norm eller vad samhället i stort anser är god livskvalité. 7 Med sociala insatser avses insatser som stödjer de sociala aspekterna av att ha diagnosen autism. Detta innebär insatser som riktar sig till individen och/eller dennes familj, exempelvis “[...] metod, förhållningssätt, arbetssätt eller föräldrastöds-program” (Socialstyrelsen, 2015, s. 16). Samhället ska erbjuda hjälp och stöd som bygger på den kunskap som finns tillgänglig och som anses vara den bästa och mest korrekta. Strävan är att de insatser som socialtjänsten erbjuder ska vara individen till nytta och inte på något sätt skada eller försämra individens leverne (Socialstyrelsen, u.å. b) Evidensbaserad praktik ligger till grund för alla insatser som socialnämnden beslutar om. Evidensbaserad praktik innebär att beslut ska fattas utifrån bästa möjliga kunskap, vilket innebär det vetenskapliga stöd som finns för en specifik insats, den professionellas kunskap, alltså att den yrkesverksamma ska ha kompetens inom det område den arbetar. Evidensbaserad praktik bygger även på att de berörda individernas erfarenheter och önskemål ska komma fram och “väga tungt” i de beslut som fattas (Socialstyrelsen, u.å. a). Barn med autism har generellt lägre livskvalité än barn med förväntad utveckling (Begeer et al., 2017; Egilson, Ólafsdóttir, Leósdóttir & Saemundsen, 2017). En del artiklar tyder på att barn med autism har lägre resultat på samtliga indikatorer som mättes och att de största skillnaderna återfinns i deras psykiska välmående, det sociala stödet samt tillgången till kamrater (Egilson et al., 2017). Forskning visar att barn med autism får ökad livskvalité ju äldre de blir medan barn med en förväntad utveckling får sämre livskvalité med åldern. Trots detta ligger livskvalitén hos barn med autism konstant under den hos barn med en förväntad utveckling. Forskarna lyfter även att de inte funnit någon signifikant skillnad i livskvalité mellan pojkar och flickor i någon av grupperna (Begeer et al, 2017). Livskvalitén hos barn med autism tenderar dessutom att vara sämre ju allvarligare graden av symtom är. Till exempel verkar en högre grad av sociala svårigheter vara relaterat till sämre livskvalité (Kuhlthau et al., 2009). Sammantaget visar dessa artiklar att barn med autism löper större risk att få lägre livskvalité i många aspekter av livet. Forskning om funktionsnedsättning har en omedvetenhet gällande genus enligt Barron (2004). Flera artiklar har visat på skillnader mellan hur autism tar sig uttryck hos flickor respektive pojkar. Flickor med autism tycks ha svårare symptom och lägre funktionsförmåga än pojkar med samma diagnos (Konstantareas, Homatidis & Busch, 1989). Senare forskning pekar dock på att flickor med autism generellt är bättre på att “dölja” sin diagnos, exempelvis i skolmiljöer, genom att använda sig av sociala färdigheter (Dean, Harwood & Kasari, 2017). Kopp (2010) konstaterar i sin avhandling att flickor med autism tenderar att ha en bättre förmåga att ta efter och härma hur andra agerar i sociala samspel. Flickornas brist på social förmåga blir därför inte lika utmärkande som hos pojkar med autism. Kopp (2010) har även visat att flickor med autism överlag får diagnosen senare än pojkar. Detta verkar inte bero på problem med instrumenten som används för att diagnostisera autism. Istället antas det bero på att flickor med autism ofta har andra psykiatriska diagnoser såsom ångest, social beteendestörning, depression, läs- och skrivsvårigheter som anses vara huvudproblemet, vilket leder till att diagnosen autism inte uppmärksammas tidigt. Hon diskuterar även att den sena diagnostiseringen kan bero på att flickor i mindre utsträckning hamnar i konflikt med andra. Flickors beteenden upplevs då av omgivningen inte heller som ett problem och därmed uppmärksammas inte heller deras unika behov i samma utsträckning som pojkarnas (Kopp, 2010). 8 Problemformulering Barn ska tillförsäkras samma rättigheter och lika villkor och enligt LSS ska funktionshindrade barn kunna delta i samhället på lika villkor samt leva som andra. Autism är en funktionsnedsättning som innebär särskilda svårigheter i vardagen för den som har diagnosen. För att motverka dessa svårigheter behöver sociala insatser anpassas efter individens behov. Barn med autism har dessutom generellt sett lägre livskvalité än barn utan autism och insatser behöver därför anpassas utifrån barnens olika behov för att möjliggöra bättre livskvalité. Forskning visar att det finns skillnader mellan hur autism tar sig uttryck hos flickor respektive pojkar, vilket innebär att barn med autism inte kan ses som en homogen grupp. Det förefaller i dagsläget saknas litteraturstudier som undersöker vilka insatser för barn med autism som beskrivs i forskning samt om sådana insatser verkar bidra till ökad livskvalité hos barnen. Det förefaller även saknas studier som undersöker vilken hänsyn som tas till kön i forskning om sociala insatser för barn med autism, detta trots att forskning visar att det finns könsspecifika skillnader i hur autism tar sig uttryck hos flickor respektive pojkar. Syfte Syftet med föreliggande uppsats är att undersöka vilka sociala insatser för barn med autism som finns beskrivet i forskning och vilka positiva effekter dessa har. Syftet är också att undersöka om dessa sociala insatser förbättrar livskvalitén för barn med autism, samt om forskningen om sociala insatserna tar hänsyn till att flickor och pojkar med autism kan ha olika, könsspecifika behov och egenskaper. Frågeställningar • Vilka specifikt inriktade sociala insatser till barn med autism beskrivs i forskning och vilka positiva effekter har insatserna för dessa barn? • Bidrar de sociala insatser som beskrivs i forskning till en ökad livskvalité i samma grad hos flickor som hos pojkar? • På vilket sätt tar forskning om sociala insatser för barn med autism hänsyn till det faktum att autism tar sig olika uttryck hos flickor respektive pojkar? Metod Föreliggande uppsats är utformad som en litteraturstudie vilket innebär att uppsatsen baseras på redan publicerat material från forskare och skolor. Den empiri som uppsatsen bygger på är befintlig forskning inom det aktuella området. När empirin ska samlas bör det göras systematiskt för att undvika bias (metodfel). Skulle materialet samlas in utan systematik finns en risk för att det blir godtyckligt och baserat på forskarens egna förförståelse och antagande (Booth, Sutton & Papaioannou, 2016). Föreliggande uppsats har inspirerats av vad som i metodlitteratur benämns systematisk litteraturgenomgång (systematic review). Booth et al. (2016) redogör för ett flertal kriterier för systematik i genomförandet av en litteraturstudie. Systematiken kan återfinnas i litteratursökningen, bedömningen av den inkluderade forskningens kvalité, syntetiseringen av empirin samt i analys och presentation. För att vara en renodlad systematisk litteraturgenomgång krävs dock att samtliga delar i studien präglas av en extensiv systematik. Detta innebär till exempel att litteratursökningen behöver vara mycket omfattande och i princip innefatta all tidigare forskning om det aktuella ämnet (Grant & Booth, 2009). Att söka upp och gå igenom all hittills publicerad forskning på ämnet “insatser för barn med autism” har till följd av uppsatsens tidsramar inte varit möjligt. Ambitionen har dock varit att uppsatsen ska präglas av en tydlig systematik i de delar där så är möjligt. Detta har till exempel gjorts genom en grundlig redogörelse för hur uppsatsens empiri samlats in, samt genom tydliga inklusions- och exklusionskriterier. Detta medför att det blir transparent hur datainsamlingen gått till samt på vilka grunder tidigare forskning uteslutits ur uppsatsen. 9 Det blir därmed även möjligt för läsaren att själv bedöma kvalitén och systematiken i arbetet, samt att - om så önskas - replikera studien (jfr Booth et al., 2016). Sökning i databaser Litteratursökningen genomfördes i fyra databaser: Social Service Abstract, PsycInfo, Artikelsök samt Applied Social Sciences Index and Abstracts (ASSIA). Då de fyra databaserna har olika sökverktyg anpassades kombinationen av sökord efter respektive databas för att på så sätt möjliggöra en så exakt sökning som möjligt. Följande sökord användes i olika kombinationer (svensk översättning inom parentes): autism, child (barn), treatment (behandling), intervention (intervention/insats), social work (socialt arbete), social service (socialtjänst/sociala (service-) tjänster) Inklusions- och exklusionskriterier För att precisera sökningen samt undvika att antalet sökträffar blev ohanterbart högt användes ett antal inklusions- och exklusionskriterier. För det första inkluderades enbart artiklar som var publicerade de senaste tio åren, d.v.s. 2008-2018. För det andra ställdes kravet att samtliga artiklar skulle vara vetenskapligt granskade, så kallade “peer reviewed”. För det tredje inkluderades enbart artiklar skrivna på svenska eller engelska. Dessa tre kriterier kunde i de flesta databaser specificeras redan i sökningen. Vid genomläsning av abstracts och artiklar användes ytterligare ett antal kriterier för att bedöma vilka artiklar som var bäst lämpade att inkluderas i föreliggande uppsats. Ett flertal artiklar exkluderades då de inte handlade om insatser utan istället inriktade sig på individuella faktorer, exempelvis intelligenskvot (IQ) eller grad av symtom hos barnet. Även artiklar som huvudsakligen handlade om upplevelsen av att vara syskon till ett barn med autism exkluderades. Utöver detta exkluderades ett antal artiklar som vid genomläsning visade sig vara bokrecensioner. Slutligen uteslöts alla artiklar som inte handlade om insatser riktade direkt till barn eller familj. Detta innebar att artiklar om insatser som enbart riktade sig till föräldrar uteslöts. Urval av artiklar Social Service Abstracts är en något mindre databas. I denna databas gjordes därför en bredare sökning för att inte utesluta intressanta artiklar. Då Social Service Abstracts är en databas speciellt för socialt arbete användes inte heller sökordet “social work”. Däremot användes sökordet “social service” då det i testsökningar framkom att detta begrepp i vissa artiklar verkade användas som synonym till insats. Följande söksträng användes: (autis* OR aspergers*) AND child* AND (method* OR treat* OR interv* OR "social service*") Sökningen gjordes 27 mars 2018 och genererade 360 träffar. Samma sökord användes därefter i en ny sökning med inklusions- och exklusionskriterier vilket genererade 180 träffar. Efter genomläsning av titlar och abstracts konstaterades att 25 artiklar kunde vara av relevans för föreliggande uppsats. Dessa artiklar hämtades hem i fulltext och lästes igenom. Efter genomläsning av artiklarna i sin helhet bedömdes elva vara relevanta för uppsatsen. Efter genomläsning i fulltext exkluderades 14 artiklar på grund av att de inriktade sig på föräldrarnas mående men inte beskrev hur detta kunde påverka barnet (se Figur 1). I PsycInfo fanns möjlighet att använda databasens begreppsordbok (thesaurus) för att ytterligare precisera sökningen. Detta gjordes genom att begreppen “autism” och “quality of life” inkluderades som ämnesord i sökningen. För att även inkludera tidigare benämningar på de tillstånd som numera ingår i den samlade diagnosen “autism” användes kommandot 10 “.EXPLODE” i sökningen. Detta kommando medförde att även underkategorier såsom asperger och autismspektrumtillstånd inkluderades. Följande söksträng användes: MAINSUBJECT.EXACT("Quality of life") AND MAINSUBJECT.EXACT.EXPLODE("Autism") AND all(child*) AND all(treat* OR intervent* OR "social work*" OR "social service*") Sökningen gjordes 29 mars 2018 och genererade 187 träffar. Samma sökord användes därefter i en ny sökning med inklusions- och exklusionskriterier vilket genererade 59 träffar. Efter genomläsning av titlar och abstracts konstaterades att elva artiklar kunde vara av relevans för föreliggande uppsats. Dessa artiklar hämtades hem i fulltext och lästes igenom. Efter genomläsning av artiklarna i sin helhet bedömdes åtta vara relevanta för uppsatsen. Efter genomläsning i fulltext exkluderades 3 artiklar på grund av att de fokuserar på förmågor hos barnen snarare än en specifik insats (se Figur 1). För svenska sökresultat användes databasen Artikelsök. Under testsökning med befintliga sökord (autis* OCH barn* OCH (metod ELLER behandling ELLER insats) konstaterades att flera av sökorden behövde uteslutas då sökningen annars inte genererade några träffar. Följande söksträng användes istället: autis* OCH barn* Sökningen gjordes 28 mars 2018 och genererade 621 träffar. Samma sökord användes därefter i en ny sökning med specifikationen att artiklarna skulle vara publicerade mellan 2008 och 2018, vilket genererade 115 träffar. För att inkluderas i uppsatsen krävdes att artiklarna publicerats i en vetenskaplig tidskrift skrivna av forskare. Detta innebar att artiklar uteslöts om exempelvis en reporter eller någon annan än forskarna själva skrivit artikeln. En stor andel av artiklarna valdes bort då de enbart handlade om specialpedagogik. Dessa artiklar beskrev visserligen intressant forskning om barn med autism, men fokuset i artiklarna låg då pedagogik och skola. Efter genomläsning av titlar och abstracts konstaterades att 25 artiklar kunde vara av relevans för föreliggande uppsats. Dessa artiklar hämtades hem i fulltext och lästes igenom. Efter genomläsning av artiklarna i sin helhet bedömdes noll av dessa vara relevanta för uppsatsen. Bland annat uteslöts ett antal artiklar då de inte tillhörde socialt arbete eller annan närliggande disciplin som ansågs passa denna uppsats. Vid genomläsning framgick även att vissa av de utvalda artiklarna också var reportage eller debattartiklar (se Figur 1). För att ytterligare bredda litteratursökningen användes även databasen Applied Social Sciences and Abstracts. Även i denna databas fanns möjligheten att använda sig av en Thesaurus för att göra sökningen mer specifik. Sökningen avgränsades därför till att endast omfatta artiklar där ämnesorden “Quality of Life” samt “Autism Spectrum Disorders” ingick. Följande söksträng användes: DE "Quality of Life" AND DE "Autism Spectrum Disorders" AND (treat* OR intervent* OR "social service*") Sökningen gjordes 27 mars 2018 och genererade 29 träffar. Samma sökord användes därefter i en ny sökning med inklusions- och exklusionskriterier vilket genererade 26 träffar. Efter genomläsning av titlar och abstracts konstaterades att 13 artiklar kunde vara av relevans för föreliggande uppsats. Dessa artiklar hämtades hem i fulltext och lästes igenom. Efter genomläsning av artiklarna i sin helhet bedömdes noll vara relevanta för uppsatsen. Bland annat uteslöts ett flertal artiklar då de enbart undersökte stress och mående hos föräldrar till 11 barn med autism. En av artiklarna från denna databas var relevant för uppsatsen men hade redan inkluderats efter tidigare sökning i PsycInfo (se Figur 1). Analysmetod Efter att ha genomfört litteratursökningen sammanställdes samtliga inkluderade artiklar i en tabell där urval, syfte, metod och resultat redovisades. Sedan gjordes en syntetisering, vilket innebär att de inkluderade artiklarna ställs sida vid sida för att finna mönster och teman samt likheter och olikheter som sedan diskuteras utifrån den valda teoretiska ramen (jfr Booth et.al. 2016). Syftet med detta är att skapa en ny helhet av de olika delarna. En ny helhet som ligger till grund för nya diskussioner, argumentationer och teorier. I föreliggande uppsats kommer tematiseringen ske utifrån det valda syftet och frågeställningarna för att på ett fördelaktigt sätt kunna besvara uppsatsens forskningsfrågor. Tematisering innebär att utläsa underliggande teman som sedan används för teoretisk analys (Lindgren, 2014). De teman som valdes och analyserades var insatser, kön och livskvalité. Dessa teman valdes eftersom de ansågs vara relevanta för att besvara uppsatsens syfte och frågeställningar. Varje tema täcker in en varsin frågeställning. Samtliga teman analyserades sedan utifrån den teoretiska ramen där livskvalité enligt Lindströms (1994) modell samt ståndpunktsteorin (Harding, 2004). 12 Validitet och reliabilitet Validitet handlar om rimlighet, det vill säga om forskaren undersöker det denne avser att undersöka. Detta inkluderar även hur väl metoden har använts för att generera de slutsatser som dras, samt vilket urval som har gjorts och hur datan har analyserats. Är validiteten god är de slutsatser som dragits logiska och trovärdiga. Validiteten bygger även på i vilken grad hänsyn tagits till olika bias som kan uppstå (Booth et al., 2016; Bryman, 2011). Reliabiliteten speglar pålitligheten i en studie, om de resultat som redovisas är trovärdiga eller om det endast är slumpen som påverkat. För att nå god reliabilitet måste det finnas tydliga beskrivningar av hur studien har genomförts. Skulle studien replikeras bör det vara möjligt att utifrån originalstudiens metod komma fram till samma resultat (Booth et al., 2016; Bryman, 2011). Ovanstående har tagits hänsyn till på så sätt att de inkluderade artiklarna ska kunna besvara sitt egna syfte samt tydligt redogöra för hur de har gått till väga. Vilket urval som har gjorts i artiklarna och på vilka grunder är en faktor som har varit av vikt i denna uppsats då det är en del av uppsatsens syfte. För att öka validiteten i föreliggande uppsats har stor vikt lagts vid att formulera ett tydligt och transparent metodavsnitt. Ett tydligt metodavsnitt syftar till att göra det möjligt för läsaren att dels se hur uppsatsen har utformats från start till mål, dels kunna göra en egen bedömning av uppsatsens validitet och reliabilitet. Ett tydligt metodavsnitt gör det även möjligt att replikera uppsatsen (jfr Bryman, 2011). Utifrån hur artiklarna beskrivit sitt urval kan det inte garanteras att reliabiliteten är hög. Baserat på vad denna uppsats har för syfte är det dock av vikt att även ta med de artiklar som har brister i sin reliabilitet då det säger något om forskningen på fältet. I föreliggande uppsats har fokus primärt legat på artiklarnas innehåll, snarare än på att bedöma deras kvalité. Detta har medfört att även forskning med vad som skulle kunna betecknas som lägre validitet och reliabilitet inkluderats (jfr Booth et al., 2016; Grant & Booth, 2009). Källkritik När det kommer till urvalet av material som ska innefattas i en uppsats är det viktigt att vara källkritisk. Oavsett om det gäller tryckta texter eller texter hämtade från internet är det viktigt att vara uppmärksam på vilken typ av text det är och om det finns ansvarig utgivare eller ett förlag som står bakom texten. En viktig faktor att ta i beaktande är vilka författarna är och vilken kompetens de besitter samt om det finns anledning att lita på det som skrivs (Segersten, 2017). Ytterligare en faktor som kan göra texten mer pålitlig är om den är kvalitetsgranskad eller peer reviewed, vilket innebär att forskare eller andra relevanta personer har läst texten och godkänt dess innehåll. Segersten (2017) framhåller dock att personerna som granskat texten kan ha bakomliggande syften som inte explicit framgår. Vilken tidpunkt källan är tryckt bör tas i beaktande eftersom det ständigt publiceras ny forskning och webbplatser uppdateras (Segersten, 2017). Användandet av läro- och faktaböcker i uppsatsskrivande är ofta användbart och kan förmedla en tydlig och pedagogisk kunskap. Segersten (2017) menar att i läro- och faktaböcker finns det ofta ett tydligt syfte att förmedla en viss kunskap på urval av vad ett fåtal personer anser är relevant. Vidare menar hon att det är viktigt att styrka det som sägs i läro- och faktaböcker med relevant forskning. Källkritiken har tagits hänsyn till genom att alla inkluderade artiklar har lästs i sin helhet för att kunna utesluta oseriös eller ofullständig forskning. Hänsyn har även tagits genom att samtliga artiklar ska vara vetenskapligt granskade och på så sätt ha genomgått flertalet genomläsningar och kontroller innan publicering. Det har även tagits hänsyn till om forskarna har kompetens som kan anses relevant för området. Vid genomläsning av artiklar har stor vikt lagts vid att uppmärksamma eventuella diskrepanser eller motsägelser i materialet. Till exempel har hänsyn tagits till om innehållet i olika artiklar sagt emot varandra. I sådana fall 13 har de motstridiga resultaten kontrollerats mot ytterligare källor för att försöka bekräfta någon av de olika linjerna. Om detta ej varit möjligt har bedömningen gjorts att denna forskning ska exkluderas från uppsatsen (jfr Segersten, 2017). Etik Att genomföra en litteraturstudie innebär att vissa etiska överväganden redan gjorts av författarna till de artiklar som inkluderas i forskningsöversikten. Detta betyder emellertid inte att vedertagna etiska överväganden kan uteslutas i en litteraturstudie (Bryman, 2011). Hänsyn behöver fortfarande tas till forskningsetiska grundprinciper, såsom konfidentialitets-, informations-, samtyckes- och nyttjandekravet (Vetenskapsrådet, 2002). Kravet på konfidentialitet för informanterna har tagits hänsyn till genom att känsliga uppgifter är än mer avpersonifierade i denna uppsats som bygger på sekundärdata. De övriga tre kraven kan vara svårare att uppfylla fullt ut då det är omöjligt att inhämta informerat samtycke om nyttjande av information från samtliga deltagare i tidigare forskning. I föreliggande uppsats har bedömningen dock gjorts att det är troligt att informanterna i originalstudierna var införstådda med att studiens resultat kunde komma att citeras och diskuteras i framtida forskning. Något som utifrån etisk synpunkt också är särskilt viktigt i en litteraturstudie är korrekt och ärlig referenshantering. Saklig återgivelse av tidigare forskning är nödvändig, inte minst för att undvika att resultat feltolkas eller används till andra syften än de upphovspersonerna avsett. Föreliggande uppsats har lagt stor vikt vid referenshanteringen för att på ett så korrekt sätt som möjligt förmedla de inkluderade artiklarnas syfte och resultat. Detta gjordes för att artiklarna inte ska tolkas på fel sätt i förhållande till forskarnas egna intentioner (jfr Bryman, 2011). Teoretisk ram Livskvalité Att forska om livskvalité hos funktionshindrade är förknippat med en rad svårigheter. Forskningen kan behöva anpassas, till exempel genom att särskilda indikatorer används för denna målgrupp (Brown et al., 2013). Eckermann (2000) betonar särskilt vikten av att ta hänsyn till genus som en faktor i forskning om livskvalitè, då indikatorer inte alltid är utformade för att passa både män och kvinnor. Hon menar dessutom, i likhet med exempelvis Kopp (2010) och Barron (2004), att forskning och indikatorer sällan tar hänsyn till genus, vilket kan leda till att kvinnors unika förutsättningar och egenskaper inte uppmärksammas. Inom den teoretiska diskussionen om möjligheterna att på ett jämlikt sätt mäta livskvalité hos olika grupper kan det alltså konstateras att det är svårt att definiera och mäta livskvalité. Som analysverktyg i denna uppsats används Lindströms (1994) beskrivning och kategorier av livskvalité för barn. Anledningen till att Lindströms modell valdes är att den inriktar sig på barns livskvalité och har relevanta kategorier för att analysera uppsatsens resultat. Modellen är enligt Lindström även tillämplig på funktionshindrade barn och han ger ett flertal exempel på vad som särskilt ska beaktas då livskvalité ska mätas hos denna målgrupp. Han nämner bland annat att funktionshindrade barn är “mer känsliga för fysisk, psykisk och social stress” (Lindström, 1994, s. 61). I likhet med den internationella definitionen av socialt arbete (International Federation for Social Work, 2014) rör sig Lindströms modell på flera nivåer av samhället då den innefattar intrapersonella, interpersonella och externa faktorer. Lindström beskriver följande fyra sfärer: den globala, den externa, den interpersonella och den personliga. I den globala sfären ingår makrofaktorer som beskriver hur samhället runt barnet är uppbyggt. Till detta hör exempelvis den fysiska miljön på samhällsnivå, synen på barn i den aktuella kulturen, införlivandet av mänskliga rättigheter samt välfärdssystem (Lindström, 1994). Den externa sfären innefattar föräldrarnas arbete, inkomstnivå och “housing” (ungefär 14 hushåll, typ av hushåll). Till denna sfär hör även vad föräldrarna har för utbildning och familjens sammanlagda ekonomiska ställning. I familjer med funktionshindrade barn förekommer det att föräldrarna går ner i arbetstid för att kunna tillse barnens särskilda behov. Detta kan i sin tur leda till att dessa familjer har en svagare ekonomisk situation. Den interpersonella sfären betecknar mellanmänskliga relationer som barnet har i och utanför familjen. I denna sfär ingår hur familjens interna relationer ser ut men även vilka vänner, släktingar och andra viktiga relationer barnet har. I sfären ingår även familjens sammansättning, d.v.s. antal vuxna och barn, samt i vilken utsträckning familjen upplevt negativa händelser såsom sorg eller kris. Lindström (1994) beskriver att föräldrar som får ett funktionshindrat barn är mindre benägna att skaffa fler barn. Depression och missnöje med familjelivet kan förekomma i dessa familjer, men många familjer tenderar att hantera situationen med ett funktionshindrat barn väl, med positiva resultat som följd. Den personliga sfären innefattar barnets fysiska, psykiska och andliga eller spirituella mående. Till denna sfär hör barnets självkänsla och självförtroende, fysiska hälsa och känsla av mening med livet. Funktionshindrade barn kan uppleva särskilda svårigheter eller problem inom samtliga nämnda områden. Lindström (1994) beskriver till exempel att barnets självkänsla och psykiska mående kan försämras till följd av de ständiga hinder barnet möter i vardagen. Ståndpunktsteori Ståndpunktsteorin är en kritisk teori som utvecklades under 1970-1980-talet. Teorin har rötter i bland annat postmodernismen och feminismen och innefattar såväl normativa som metateoretiska och metodologiska ställningstaganden (Harding, 2004). Ett av de mest grundläggande syftena med utvecklandet av ståndpunktsteorin var att skapa en teori som gjorde det möjligt för tidigare osynliggjorda samhällsgrupper och minoriteter att göra sina röster hörda. Då forskning visat att såväl funktionshindrade som flickor kan ses som delvis osynliggjorda grupper är ståndpunktsteorin lämplig för att analysera den aktuella frågeställningen (jfr Kopp, 2010; Barron, 2004). Utöver feminismen har ståndpunktsteorin även fått gehör i andra ideologiska kretsar som intresserar sig för det politiska projektet att uppnå social rättvisa. Harding (2004) nämner bland annat grupper som förespråkar antiimperialism, jämlikhet mellan etniska grupper samt rättigheter för queerpersoner, som exempel på rörelser som haft nytta av ståndpunktsteorin. Det som förenar de olika perspektiven inom ståndpunktsteorin är målet att ifrågasätta normalitet och synliggöra osynliggjorda erfarenheter. Detta mål har av kritiker ansetts vara kontroversiellt och teorin har bland annat kritiserats för att blanda in ideologi och politik i det som borde vara objektiv vetenskap. Ståndpunktsteorin har även ansetts kontroversiell för sin ambition att synliggöra ideologiska ställningstaganden i sådant som av allmänheten betraktas som neutralt. Denna kritik har företrädare för ståndpunktsteorin tillbakavisat. Istället menar teorins förespråkare att alla aspekter av samhället, även det som kallas objektiv kunskap och vetenskap, påverkas av rådande politiska och ideologiska förutsättningar. Detta innebär enligt ståndpunktsteorin även 15 att ingen vetenskap kan vara neutral utan all forskning innehåller normativa element och antaganden som behöver blottläggas (Harding, 2004). Utöver att bidra med ett kritiskt perspektiv på normalvetenskapen lyfter förespråkare för ståndpunktsteorin även fram att teorin kan bidra till att utveckla en mer komplex och flerdimensionell vetenskap. Harding (2004) menar att förtryckta grupper har särskilda erfarenheter som då de ges utrymme i samhället kan peka på svagheter och luckor i den rådande vetenskapen. Genom att peka på brister i vetenskapen blir det enligt Harding även möjligt att kritisera de sociala institutioner som formas utifrån forskningen. Hon menar att de ideologiska antaganden om representation som ståndpunktsteorin bygger på kan göra det möjligt att skapa ny kunskap. Ett centralt begrepp inom ståndpunktsteorin är erfarenhet (Harding, 2004). Företrädare för ståndpunktsteorin menar att individuella erfarenheter är nyckeln till en vetenskap som låter även marginaliserade grupper komma till tals. Enligt Harding (2004) har förtryckta grupper historiskt sett enbart studerats som objekt, medan subjektet - det vill säga de som skapar och formar forskningen - utgörs av icke-förtryckta. Harding menar att förtryckta grupper måste ges möjlighet att vara subjekt i konstruerandet av vetenskapen om sig själva och sina egna erfarenheter, något som hon menar blir möjligt genom ståndpunktsteorin. Ståndpunktsteorin innehåller metateoretiska antaganden som ligger i linje med vad som brukar kallas relativism. Det innebär att verkligheten och kunskap antas vara socialt konstruerade samt att objektiva sanningar inte är möjliga att nå för människan. Att fokusera på att lyssna till erfarenheter blir enligt ståndpunktsteorin ett sätt att undvika fruktlösa försök att vara objektiv utan istället möjliggöra att subjektiva skildringar ges utrymme. Ståndpunktsteorin blir därmed ett sätt att möjliggöra inkludering och representation för förtryckta grupper. Enligt Barron (2004) har forskning om funktionsnedsättning en omedvetenhet gällande genus. Denna omedvetenhet har bidragit till att funktionshindrade kvinnor och män osynliggjorts genom att de ses som en homogen grupp. Detta visar sig bland annat genom att uttryck som ”de funktionshindrade” och ”de utvecklingsstörda” används, vilket hon menar osynliggör heterogeniteten i dessa grupper. Barron menar att detta skapar en bild av att funktionshindret blir dessa individers främsta identitet medan skillnader i exempelvis kön och klass inom gruppen funktionshindrade osynliggörs. Risken blir då enligt Barron att andra viktiga faktorer som spelar roll för individens livssituation och identitet inte lyfts fram (Barron, 2004). Detta osynliggörande är något som Kopp (2010) beskriver i sin forskning om flickor med autism. Hon belyser även att flickor tenderar att feldiagnostiseras eller missas helt och då står utan diagnos. De slutsatser som Barron och Kopp diskuterar angående forskningens omedvetenhet om kön kan jämföras med ståndpunktsteorins resonemang om osynliggörandet av utsatta grupper (jfr Harding, 2004). Resultat Nedan presenteras en tabell över samtliga inkluderade artiklar i denna uppsats. Tabellen beskriver översiktligt varje artikel utifrån följande sju kategorier: författare, publiceringsår, titel, urval, syfte, datainsamlingsmetod och slutsatser. Tabellens huvudsakliga innehåll presenteras mer utförligt nedan i den tematiska analysen. 16 Tabell 2. Atiklar inkluderade i uppsatsen Författare, år Urval Syfte Datainsamlingsmetod Resultat/Slutsatser Braiden, 2012. 31 föräldrar (18 mödrar, 13 fäder), 18 förskolebarn (17 pojkar, 1 flicka) i åldern 3–4 år, diagnostiserade med autism. Utvärdera Early Intervention Programme (EIP) till två faktorer: I vilken mån hjälper EIP föräldrar att hantera höga nivåer av stress till följd av att ha barn med autism. I vilken mån kan struktur stödjande insatser (t ex TEACC) främja utvecklingen av kommunikationsförmågor hos barn med autism. Utvärderingen gjordes utifrån ett före- och eftertest med kvantitativa mätinstrument. Föräldrarnas stressnivå samt barnens förmågor och beteenden mättes. Föräldrarna svarade även på ett kvalitativt frågeformulär om vad de tyckte om programmet. Resultaten visar en signifikant minskning av stressnivån hos föräldrarna samt en ökning av barnens språkliga förmåga att uttrycka sig. Föräldrarna rapporterade att de var mycket nöjda med programmet. Early Start Denver Model (ESDM) lyfts fram och metoden EIP påvisade förbättringar i IQ samt adaptiv förmåga. Coogle, 2016. Fem mödrar med barn mellan 0-36 månader. Barnen riskerade att få diagnosen autism och deltog i Early Intervention-metoden (EI). Att få förståelse för mödrarnas upplevelser av EI, med fokus på de som har ett spädbarn i riskzonen för att få en autismdiagnos. Kvalitativ studie. Semistrukturerade och öppna intervjuer, observationer och dokumentanalys användes för metodtriangulering. Dokumentanalysen genomfördes genom en granskning av en sammanfattningsrapport från varje familj. Resultaten indikerar att familjecentrerade insatser påverkar mödrarna genom att förstärka familjefunktionen och familjens erfarenheter. Mottaglighet hos den professionella aktören ledde till framgång hos barnet, positiva känslor gentemot interventionen och resurser som var specifika för familjen. Andra betydelsefulla färdigheter hos de professionella var; kommunikation, tillit, att vara stödjande och omhändertagande. Gabovitch, 2009. Framgår ej Att undersöka forskningsstödet för arbetssättet Family Centered Care (FC). Litteraturstudie FCC är ett bra arbetssätt/insats men det används inte idag på det sätt som föräldrar önskar."Parents have an intense need for regular communications, and they place high value on and trust in professionals who remain positive and open-minded." Habayeb, 2017. 39 barn med högfungerande autism, 32 pojkar och 7 flickor. Att synliggöra heterogeniteten i gruppen barn med autism, samt undersöka hur denna heterogenitet kan mötas i behandling. Kvanitativt. Strukturerade enkäter före och efter interventionen. Metoden Resilience Builder Group Therapy har ett flertal positiva effekter på barn med autism. Bland annat kan metoden antas leda till minskade aggressionsproblem och bättre emotionell kontroll. Mercer, 2017. Sökorden DIR, Floortime och DIR/Floortime användes för sökning i tre databaser. Tio artiklar och forskningsrapporter valdes ut och inkluderades i studien Att granska och bedöma den teori och forskning som ligger till grund för samt stödjer metoden DIR/FloortimeTM (en metod för att behandla barn med autism). Litteraturstudie. Sökning i databaser samt på hemsidor. Metoden DIR/Floortime har medfört positiva resultat för experimentgrupper. Ingen av dessa studier visar på att metoden riskerar att få några negativa effekter på experimentgruppen. Då metoden bara visat sig ha positiv effekt är det lämpligt att använda den. Pilnick, 2013. En 8-årig pojke och hans mamma. Att analysera metoden Video Interaction Guidance (VIG), som används för barn som har autism och är döva. Analyserat 5 stycken fall och beskrivit hur metoden fungerar och hur den kan komma att användas i framtiden. För att VIG bygger på att klient och professionell vara överens om vad som räknas som framgång. Föräldrarna lärde sig att se saker mer som en professionell och analysera och observera situationerna med sina barn. Förälder och barn behöver hitta en gemenskap och samspel för att metoden ska fungera. Preece, 2009. I den första studien deltog 18 föräldrar. I den andra studien deltog 13 mödrar, 8 fäder, 10 syskon samt 14 barn med autism. Att undersöka vilka faktorer som familjer till barn med autism tycker är viktiga i “short break services” (ung. korttidsboenden). Semistrukturerade intervjuer och enkäter. Effektiva och anpassande korttidsboenden är en viktig service för familjer där något av barnen har autism. Korttidsboenden är avgörande för att vissa familjer ska hålla ihop. För att korttidsboenden ska vara effektiva krävs: 1) God fysisk miljö 2) Överensstämmelse mellan hem, skola och boende 3) Användning av arbetssätt som är lämpliga för autism. 4) Personalegenskaper inklusive deras förförståelse av autism 5) Individanpassning, tillgänglighet i samhället samt gruppsammansättning av barnen. Rose, 2009. 31 barn i ålder 6-18 med autism (9 flickor, 22 pojkar). Fem föräldrar. Två hypoteser: 1. Är deltagande i en "social skills group" fördelaktigt för barn med autism? 2. Förekommer några förbättringar vad gäller barnens förmåga att kommunicera eller relatera socialt? Kvantitativa och kvalitativa enkäter. Fokusgrupp med föräldrar. Anordnandet av en social skills group har medfört främst positiva resultat för deltagarna. Framtida projekt bör dock överväga hur interventionen kan anpassas efter barnens olika behov och funktionsförmåga. 17 Walker, 2010. 12 barn (11 pojkar, 1 flicka) i åldern 3-7 år som diagnosticerats med autism. Samtliga deltagare beskrevs som "relatively low functioning", bl.a. då de hade begränsningar i sitt verbala språk. Att undersöka vilken påverkan deltagande i ett "social skills summer camp" hade på barnen. Hypoteser: 1. Alla barn ska genomgå någon form av förbättring vad gäller sociala förmågor efter sommarlägret 2. Upplevelsen hos föräldrar och terapeuter angående barnets förbättring ska överensstämma. Strukturerade enkäter som besvarades av föräldrar och terapeuter före och efter interventionen. Studien indikerar att den aktuella metoden kan ha en positiv påverkan på barn med autism. Ware, 2012. 6 barn i åldrarna 8-13 år (4 pojkar, 2 flickor) med autism och "significant social skills delays". Att undersöka barns upplevelser av att delta i en social skills group. Semistrukturerade intervjuer och demografisk information. Resultaten avslöjade sju teman: 1) Ömsesidig acceptans och stöd i gruppen 2) Förbättrade interpersonella färdigheter 3) Positiva känslor om gruppupplevelsen 4) Förstå andras perspektiv 5) Förbättrad förmåga att uttrycka och hantera känslor 6) Lärande och övning av specifika färdigheter 7) Förbättringsområden. Wright, 2012. 7 pojkar 8-17 år. 6 av 7 hade autism. Alla hade ett verbalt språk och var högfungerande. 4 mormor/farmor (54-81 år) 2 morfar/farfar (65 & 70 år) från 4 olika familjer. Att undersöka 6 mor-/farföräldars upplevelse angående hur den sociala interaktionen med sina respektive barnbarn förändrades då de deltog i en workshop tillsammans. Workshops i 6 veckor med dataprogrammet sketchUp. Fokusgrupper i 90 minuter x2. Den första fokusgruppen var efter att interventionen var klar och den andra tre månader senare Resultaten visar att insatsen hade positiva effekter på både barnen och mor- och farföräldrarna. Van, 2015. 79 barn (58 pojkar, 21 flickor) med kombinerad autism och ångestdiagnos, 95 barn (46 pojkar, 49 flickor) med enbart ångestdiagnos. Barnens föräldrar deltog (168 mödrar, 127 fäder). Undersöker hur väl kognitiv beteendeterapi (KBT) fungerar mot ångest hos barn med autism och jämför detta med hur väl KBT fungerar mot ångest hos barn utan autism. Allvarligheten i ångestsymtomen och graden av autism samt livskvalité och beteendeproblem mättes. Mätningar gjordes innan och direkt efter interventionen samt tre , tolv och 24 månader efter avslutad behandling. KBT som behandling mot ångestsjukdomar är effektiv för barn med ASD, även på lång sikt, åtminstone i minst två år. Behandlingen tycks fungera något bättre för barn utan autism, men skillnaderna är små. Eskow, 2015. 260 familjer från två olika dataregister mailades. 85% av de barn som deltog var pojkar. 130 familjer som fick insatser jämfördes med en kontrollgrupp. Att undersöka waiver-program (insatser i hemmet). Kvantitativt. MASS-R survey. Resultaten visar att de familjer som fick insatser i hemmet rapporterade ökad livskvalité i familjen och “independent living skills”. Programmet fungerade inte fullt lika bra för de barn som hade allvarligare grad av autism. McClean, 2012. 4 pojkar/män med särskilt svåra utmanande beteenden och svår utvecklingsstörning samt autism Att undersöka effekten av positive behaviour support på graden av beteendeproblematik, mental hälsa samt livskvalitet. Longitudinell studie som sträcker sig över 3 år. Insatser genomfördes under dessa 3 år Efter tre år hade frekvensen och allvarlighetsgraden på episoder och utbrott minskat. García-Gómez, 2014 16 barn med autism (13 pojkar, 3 flickor) Att utvärdera effekterna av ett terapeutiskt ridningsprogram på en uppsättning psykosociala variabler. Två kvantitativa mätinstrument. Data samlades in innan och efter interventionen. Resultaten visade signifikanta positiva skillnader på två QoL-indikatorer: relationer och social inklusion. Barnens aggressivitet hade också minskat överlag. Lanning, 2014. 25 barn med autism. 13 av dem fick göra aktiviteter med häst och de andra 12 fick delta i andra aktiviteter. Att avgöra om ett 12-veckors EAA-program (Equina assisted activities) hade positiv påverkan på barn med autis. Kvantitativa data samlades in fem gånger med hjälp av två mätinstrument. De barn som deltog i aktiviteter med hästar visade mer förbättringar än barn som fick delta i aktiviteter utan hästar. Båda grupperna visade dock förbättringar på de flersta av områdena som mättes, bl.a. självkänsla och beteende. Baghdadli, 2013. 14 barn i åldern 8-12 med högfungerande autism, samtliga pojkar. Att undersöka skillnaden i effekt mellan två olika typer av gruppbaserade program: Social skills training group based program (SST-GP) och Leisure activities based program (LA-GP). Kvantitativa data samlades in med enkäter. Slutsatsen är att i LA-GP-gruppen blev samtliga resultat sämre. I SST-GP-gruppen fick deltagarna bättre resultat i tre faktorer: fysisk välmående, självständighet och föräldrar samt skolmiljö. En av dessa förbättringar var signifikanta; den om skolmiljön. Vernon, 2016. Barn i åldern 12-17 år med autism, 3 pojkar och 3 flickor. Att utvärdera START-programmet för ungdomar med ASD. Strukturerade intervjuer och enkäter samt systematisk kodning av videoinspelningar genom strukturell observation. Resultaten visar att alla föräldrar tyckte deras barn blivit bättre på social skills. Fyra barn upplevde att de blivit bättre och två barn upplevde att de blivit sämre på social skills. 5 av 6 barn hade minskade autismsymtom. I ett av fallen var skillnaden försumbar. Ett av barnen hade ökade autismsymtom. 18 Tematisk analys Vid genomläsning av samtliga artiklar och med utgångspunkt i syfte och frågeställningar valdes tre teman ut: insatser, kön och livskvalité. Samtliga teman delades i sin tur in i ett antal underkategorier för att tydligt redovisa uppdelningen mellan artiklarna. Insatser De olika insatser som beskrivs och utvärderas i artiklarna delades in i tre underkategorier; fysiska respektive psykologiska/psykosociala insatser samt en kombination av de båda. Fysiska Två av de inkluderade artiklarna undersökte insatser som i huvudsak var fysiska (GarcíaGómez et al., 2014; Lanninget al., 2014). Båda dessa artiklar utvärderade hur terapeutiska ridprogram fungerade för barn med autism. I den ena artikeln (García- Gómez et al., 2014) genomfördes ett terapeutiskt ridprogram under ett antal veckor för åtta barn i åldrarna 7-16 med autism. Två kvantitativa instrument användes för att mäta barnens beteendeproblem och livskvalitè före och efter att de genomgått ridprogrammet. Resultaten visade statistiskt signifikanta positiva skillnader på två av de indikatorer som användes för att mäta livskvalité; relationer och social inklusion. Överlag hade även barnens aggressiva beteenden minskat efter insatsen. Den andra artikeln genomfördes enligt en kvasiexperimentell design (Lanning et al., 2014). 25 barn i åldrarna 4-15 med autism fick välja att delta i antingen aktiviteter med häst eller i en social aktivitetsgrupp. Kvantitativa data samlades in fem gånger med hjälp av två instrument som mätte barnens fysiska och psykiska hälsa samt livskvalité. Resultaten visade att de barn som deltagit i hästgruppen uppvisade större förbättringar i livskvalité än den grupp som deltagit i den sociala aktivitetsgruppen. Psykologiska/psykosociala Majoriteten av de artiklar som inkluderades utvärderade någon form av psykologisk eller psykosocial insats (Van Steensel et al., 2015; Baghdadli et al., 2013; Vernon et al., 2016; Braiden et al., 2012; Coogle & Hanline, 2016; Gabovitch & Curtin, 2009; Habayeb et al., 2017; Mercer, 2017; Pilnick & James, 2013; Rose & Anketell, 2009; Ware et al., 2012). Många av de insatser som undersöktes kan sägas fokusera på relationella faktorer. Fem av artiklarna inriktar sig på någon form av social skills group som insats (Baghdadli et al., 2013; Vernon et al., 2016; Habayeb et al., 2017; Rose & Anketell, 2009; Ware et al., 2012). Resultaten i dessa artiklar tyder på i huvudsak positiva effekter av social skills groups för barn med autism. Det framgår dock att hur denna typ av insatser utformas verkar spela roll för utfallet. Till exempel visar Bhaghdadli et al. (2013) att det social skills-program de utvärderar leder till fler positiva effekter än det aktivitetsprogram som artikelns kontrollgrupp fick delta i. Barnen i kontrollgruppen uppvisade snarare negativa resultat. Vernon et al. (2016) samlade in data från både barn och deras föräldrar efter att en insats i form av en social skills-group genomförts. Enligt svaren uppgav samtliga föräldrar att deras barns sociala förmågor förbättras efter insatsen, men bara fyra av sex barn höll med sina föräldrar. Två av barnen ansåg istället att deras sociala förmågor blivit sämre. I samma artikel gjordes även en bedömning av barnens autismsymtom. Fem av sex barn uppvisade färre symtom efter insatsen, medan ett av barnen uppvisade fler eller allvarligare symtom (Vernon et al., 2016). Det är alltså inte enhetligt att alla former av social skills groups leder till förbättrade sociala förmågor för barn med autism. Fem av artiklarna riktade in sig på familjecentrerade insatser eller insatser för barn och förälder (Braiden, et al. 2012; Coogle et al., 2016; Gabovitch & Curtin, 2009; Mercer, 2017; Pilnick & James, 2013). Även dessa artiklar beskriver främst positiva resultat för de insatser 19 de undersöker. Detta trots att artiklarna undersöker olika typer av insatser. Tre av artiklarna fokuserade på så kallad familjecentrerade insatser (Coogle et al., 2016; Braiden et al., 2012; Gabovitch & Curtin, 2009). En av dessa artiklar fokuserade på vad mödrar till barn med autism upplevde var viktigt för att familjecentrerade insatser skulle fungera så bra som möjligt för familjen (Coogle et al., 2016). I resultatet framgick att de färdigheter hos de professionella som mammorna tyckte var avgörande var kommunikation, tillit och hjälpsamhet. Braiden et al. (2012) utvärderade familjecentrerade insatser utformade efter TEACCH; ett sätt att visuellt strukturera tid och aktiviteter för barn med autism. I en annan artikel gjordes en litteraturgenomgång för att utvärdera familjecentrerade insatser (Gabovitch & Curting, 2009). Forskarna kom till slutsatsen att familjecentrerade insatser överlag har en positiv påverkan i familjer där något av barnen har autism, men att insatserna inte alltid utformas på ett sätt som är optimalt för den aktuella familjen.Två av de inkluderade artiklarna utvärderade insatser som fokuserar på samspelet mellan barn och förälder (Mercer, 2017; Pilnick & James, 2013). Mercer (2017) har genomfört en litteraturstudie som utvärderar insatsen DIR/Floortime™. Denna insats går ut på att ett barn och dennes förälder får umgås, leka och utföra aktiviteter tillsammans. Samspelet mellan barn och förälder observeras av professionella som sedan coachar föräldern i hur denna kan agera för att samspelet med barnet ska fungera bättre. En snarlik insats beskrivs av Pilnick och James (2013). I denna insats sker observationen dock genom att scenen filmas. Därefter tittar föräldern och den professionelle tillsammans på filmen och diskuterar denna. Endast en av de inkluderade artiklarna med psykosocialt/psykologisk inriktning undersökte en insats som riktar sig direkt till en individ (Van Steendel et al., 2015). I artikel utvärderas hur väl kognitiv beteendeterapi (KBT) fungerar för att minska ångestsymtom hos barn med respektive utan autism. Resultatet visade att KBT minskar ångestsymtom hos såväl barn med som utan autism, men att den positiva effekten är något mindre för barn med autism. Kombination Fem av de inkluderade artiklarna hade insatser som hade en kombination av både fysisk aktivitet och psykologiska eller psykosociala inslag Wright et al., 2012; Walker et al., 2010; McClean & Grey 2012; Preece, 2009; Eskow et al., 2015). Inom denna kategori var det flera olika typer av insatser som nedan beskrivs var för sig. En av artiklarna som inkluderades utgick från en insats som bygger på att med hjälp av ett designprogram skapa en bättre relationen mellan mor- och/eller farförälder och deras barnbarn med autism. Teknologin har till syfte att fungera som en länk mellan generationerna. Resultaten från artikeln visar vilken roll teknologiworkshops har i formandet av intergenerationella interaktioner. Mor- och/eller farföräldrarna trodde att barnbarnet skapade goda vänskapsrelationer samt att deras barnbarn helhjärtat tyckte om att använda designprogrammet. De tyckte även att de kunde föreställa sig en ljusare framtid för sina barnbarn. De hade även omformat sina egna tankar om värdet av datateknologi och insett fördelarna med detta för sina barnbarn. Dataworkshopsen gav mor-/farföräldrarna en ny möjlighet att umgås med sina barnbarn och andra mor-/farföräldrar med barnbarn med autism. De tyckte även att det var en positiv stämning och workshopen pratade inte bara om det negativa med autism (Wright et al., 2012). En av artiklarna som inkluderades lyfte insatsen social skills summer camp vilket är ett sommarläger för barn med autism. Alla barn som deltog beskrivs som relativt lågfungerande (relatively low functioning), vilket exempelvis innebar begränsningar i det verbala språket. Resultaten indikerar att sommarläger för barn med autism kan ha en positiv påverkan på barnen (Walker et al., 2010). En av de andra artiklarna beskriver en kombinerad insats som sträcker sig över tre år. Artikeln syftar till att undersöka vilken påverkan insatsen Positive behaviour support har på beteendeproblematik, 20 psykisk hälsa samt livskvalité. Insatsen bygger på förutsägbarhet, lågstimulerande miljöer och färdighetsträning. Alla delar av insatsen anpassas till individens egna funktionsförmåga. Resultaten visar att efter tre år hade frekvensen och allvarlighetsgraden av utbrotten minskat (McClean & Grey 2012). Huruvida följande två insatser blir en kombination av både fysiska och psykologiska faktorer beror på vilka behov individen själv har. Denna kategori ansågs ändå vara den mest passande för dessa artiklar. En av artiklarna undersöker vilka faktorer som anses viktiga för familjer som använder insatsen korttidsboende. Resultaten visar att effektiva och anpassade korttidsboenden är en viktig insats för familjer till barn med autism. Vissa familjer uppgav att korttidsboende är avgörande för att deras familjer ska fungera och hålla ihop. För att insatsen ska vara effektiv krävs att hänsyn tas till den fysiska miljön, överensstämmelse mellan hem, skola och korttidsboende samt att arbetsmetoder och personalens kompetens ska vara lämpliga för barn med autism. Även individanpassning, tillgänglighet i samhället samt sammansättningen av barngrupper är viktiga faktorer (Preece, 2009). Den andra artikeln lyfter en insats som bygger på vård och stöd i hemmet. Insatsen är till för att barnet inte ska behöva åka till flera olika sjukhus och behandlingsställen för att få den vård och stöd som krävs. Resultaten visar att de familjer som fick insatser i hemmet rapporterade större förbättringar vad gäller livskvalité i familjen och självständighetfärdigheter (independent living skills) i jämförelse med kontrollgruppen. I familjer där barnet har grav autism fungerade inte insatserna fullt lika bra som hos familjer där barnet har en lindrigare form av autism (Eskow et al., 2015). Sammantaget kan det konstateras att de flesta sociala insatser som erbjuds barn med autism är riktade mot psykologiska eller psykosociala områden. Det är en mindre andel som riktar sig mot en kombination av fysiskt och psykologiskt och en mycket begränsad andel som riktar sig mot endast fysiska områden. Det kan även fastslås att så gott som samtliga sociala insatser ger goda resultat avseende livstillfredsställelse, ökade sociala färdigheter och samspel för barnen och övriga involverade. Livskvalité Vid genomläsning av samtliga artiklar konstaterades en uppdelning där vissa artiklar använde ett mått för att mäta livskvalité och vissa andra artiklar inte använde utformat mått för livskvalité, men där faktorer för livskvalité ändå kan utläsas i olika delar av artiklarna. Mått av livskvalité används Sex av de inkluderade artiklarna använde någon form av mått för att mäta livskvalitén före och efter de olika insatserna (Van Steensel et al., 2015; Eskow et al., 2015; García-Gómez et al., 2014; Baghdadli et al., 2013; Lanning et al., 2014; McClean & Grey, 2012). Fem av artiklarna visade en ökning av livskvalité hos barnen efter genomförandet av insatsen (Van Steensel et al., 2015; Eskow et al., 2015; García-Gómez et al., 2014; Lanning et al., 2014). Den femte artikeln jämförde två olika insatser där den ena insatsen ledde till ökad livskvalité medan barnen som fick den andra insatsen upplevde minskad livskvalité (Baghdadli et al., 2013). Samtliga av dessa sju artiklar använde olika mått för att mäta livskvalité och resultaten rapporterades in på olika sätt beroende på hur urvalet såg ut och vilka förmågor barnen hade. I två av artiklarna var det föräldrarna som rapporterade in resultaten då barnen inte hade förmåga att rapportera in sin nivå av livskvalité själva (Baghdadli et al., 2013; García-Gómez et al., 2014). I två av artiklarna var det både barnen själva och föräldrarna som rapporterade in nivå av livskvalité (Van Steensel et al., 2015; Lanning et al., 2014). I en av de inkluderade artiklarna var hela familjen del av insatsen och det var även hela familjens livskvalité som 21 rapporterades in och mättes (Eskow et al., 2015). I en av artiklarna var det de professionella som rapporterade in graden av livskvalité hos barnen (McClean & Grey, 2012). Vid mätning av livskvalité använde, som tidigare nämnts, samtliga artiklar olika mätinstrument. Det finns dock gemensamma nämnare gällande vad dessa mått inkluderar för olika kategorier i mätningarna. Fem av de inkluderade artiklarna har med fysisk hälsa och/eller funktion som en variabel för att mäta livskvalité hos barnen (Van Steensel et al., 2015; Eskow et al., 2015; García-Gómez et al., 2014; Baghdadli et al., 2013; Lanning et al., 2014). Två av dessa har med kroppslig smärta eller obehag som ytterligare faktorer (Lanning et al., 2014; Van Steensel et al., 2015). Tre av de inkluderade artiklarna har med ångest och depression eller den mentala hälsan i stort som faktorer för att mäta nivån på barnens livskvalité (Van Steensel et al., 2015; Baghdadli et al., 2013; Lanning et al., 2014). Fyra av de inkluderade artiklarna har med känslomässigt välmående som en kategori för att mäta livskvalite (Eskow et al., 2015; García-Gómez et al., 2014; Lanning et al., 2014; McClean & Grey, 2012). Fem av artiklarna har med föräldrars roll eller andra interpersonella relationer som faktor i barnens livskvalité (Eskow et al., 2015; García-Gómez et al., 2014; Baghdadli et al., 2013; Lanning et al., 2014; McClean & Grey, 2012). Endast två av de inkluderade artiklarna har med social inklusion som en faktor för att mäta livskvalitén i barnens liv. Dessa två artiklar har även med självbestämmande och personlig utveckling som två faktorer som de anser påverkar livskvalitén (García-Gómez et al., 2014; McClean & Grey, 2012). Ytterligare en artikel har med självkänsla som en faktor (Lanning et al., 2014). Utöver nämnda kriterier förekommer följande kriterier i enstaka artiklar: “self-care”, “behavior” “disability-related support” och “usual activities”. Livskvalité beskrivs utan mått I åtta av de inkluderade artiklarna saknas mått som var specifikt anpassade för att mäta livskvalité (Braiden et al., 2012; Habayeb et al., 2017; Preece, 2009; Rose & Anketell, 2009; Vernon et al., 2016; Walker et al., 2010; Ware et al., 2012; Wright et al., 2012). Dessa artiklar innehöll istället andra mått eller teorier som används för att undersöka insatsernas påverkan på barn med autism. Artiklar fokuserade bland annat på att mäta förändringar i deltagarnas sociala förmågor. Braiden et al. (2012) fann en signifikant förbättring i kommunikativa färdigheter hos de barn med autism som fått ta del i ett så kallat Early Intervention Program (EIP). De signifikanta förändringarna låg i barnens språkliga förmåga. Deltagarna hade både blivit bättre på att förstå andra och på att själva uttrycka sig. Förbättrad kommunikativ förmåga var även resultatet i en artikel som utvärderade insatsen social skills group för barn med autism (Rose & Anketell, 2009). Ytterligare en artikel som undersöker samma typ av insats valde istället att fokusera på barns upplevelse av att delta i en social skills group (Ware et al., 2012). I denna fenomenologiska artikel utkristalliserades ett antal teman som betecknade vad sex barn med autism upplevt och vad de tyckte var viktigast för insatsen. Dessa teman innefattade bland annat ömsesidig acceptans och stöd i gruppen, förbättrade interpersonella färdigheter samt förbättrad förmåga att uttrycka och hantera känslor. Även Walker et al., (2010) har undersökt förändringar i sociala färdigheter hos barn med autism. Forskarna samlade in data om barns sociala färdigheter före och efter att de deltagit i ett sommarläger för barn med autism. Resultaten visade en förbättring för barnen inom fyra olika områden: verbal kommunikation, social interaktion, koncentrationsförmåga samt "övergångar”, d.v.s. byte från en aktivitet till en annan. En av de inkluderade artiklarna (Vernon et al., 2016) visade att föräldrarna och barnen inte alltid rapporterar in resultat som är helt likställda med varandra. Föräldrarna i denna artikel upplevde en större förbättring än vad samtliga av barnen gjorde, till exempel vad gäller sociala färdigheter och social kompetens. 22 Några av de inkluderade artiklarna använder mått eller begrepp som kan sägas mäta vissa aspekter av livskvalité, även om livskvalité inte är ett uttalat fokus i artiklarna . Habayeb et al. (2017) använder sig av ett frågeformulär kallat “how I feel” som undersöker vilka positiva respektive negativa känslor barnet upplevt de senaste tre månaderna. I artikeln används även en enkät som mäter förekomsten av ångest, depression och somatisering hos deltagarna. Preece (2009) diskuterar i sin artikel om korttidsboenden för barn med autism vad som krävs för att barnen och deras familjer ska känna välmående. Även välmående kan ses som en aspekt av, om ej en definition av, livskvalité. I en annan artikel användes begreppen glädje, självförtroende och självkänsla för att beskriva den positiva effekten av insatsen (Wright et al., 2012). I artikeln utvärderas en datorworkshop för barn med autism. Barnen deltog i workshopen tillsammans med mor- och farföräldrar. Efter att insatsen avslutats upplevde flera deltagare att deras barnbarn verkade lyckligare. Flera tyckte sig även observera att barnbarnen var positiva till insatsen och flera tyckte sig se ökad självkänsla och självförtroende hos sina barnbarn. Sammantaget kan det konstateras att det är fler artiklar som inte använder sig av ett mått för att mäta specifikt livskvalité. Samtliga artiklar som använder ett mått för att mäta livskvalité använder sig av olika typer av mått. De faktorer som inkluderas i mätningen av livskvalité är bland annat fysisk hälsa, psykisk hälsa, känslomässigt välmående samt interpersonella relationerna roll. De faktorer som används för att mäta livskvalité i artiklarna utan mått är bland annat förändringar i språket, socialt samspel och social kompetens hos barnet. Kön Vid genomläsning av artiklarna konstaterades att dessa kunde delas in i tre kategorier utifrån vilken hänsyn som togs till kön. Kön nämns utöver urval Tre av artiklarna använde kön som bakomliggande variabel vid analys (Van Steensel et al., 2015; Eskow et al., 2015; Walker et al., 2010). Artiklarnas resultat pekar på att kön har tagits hänsyn till på olika sätt men att det inte ger någon statistisk påverkan. Den första artikeln (Eskow et al., 2015) använde kön som kontrollvariabel, deras resultat visar ingen statistisk signifikans gällande köns påverkan på resultatet. Den andra artikeln använde sig av demografisk information och genomförde en analys av kön innan insatsen påbörjades. Analysen visade ingen statistisk signifikans och kön togs då inte hänsyn till i senare skeden av analysen (Walker et al., 2010). Den tredje artikeln (Van Steensel et al., 2015) använde kön och ålder som kontrollvariabel i alla statistiska analyser som genomfördes. Analysen i artikeln visar att varken kön eller ålder är faktorer som påverkar utfallet av insatsen. Flickor är del av urval Följande sju artiklar har ett urval som består av både flickor och pojkar, men faktorn kön tas inte hänsyn till på annat sätt än i urvalet. Artiklarna redovisar inga analyser eller resultat som pekar på skillnader mellan kön (García-Gómez et al., 2014; Lanning et al., 2014; Vernon, et al., 2016; Braiden et al., 2012; Habayeb et al., 2017; Rose & Anketell, 2009; Ware et al., 2012). I en av dessa artiklar är urvalet jämt fördelat med hälften flickor och hälften pojkar (Vernon et al., 2016). I de övriga sex är flickorna i minoritet. Flera av artiklarna (GarcíaGómez et al., 2014; Habayeb et al., 2017; Rose & Anketell, 2009; Ware et al., 2012) har ett urval där könsfördelningen liknar det antagna förhållandet mellan antalet pojkar respektive flickor som har autism, det vill säga mellan tre och fyra pojkar på en flicka (Loomes, Hull & Mandy, 2017). En av artiklarna (Braiden et al., 2012) hade ett urval som bestod av 17 pojkar och en flicka. Även om urvalen i flera av artiklarna skulle kunna sägas ha en för målgruppen representativ könsfördelning används dock inte informationen om deltagarnas kön på något 23 sätt. Deltagarnas kön nämns alltså enbart i artiklarnas metodavsnitt men inte senare. Ingen av dessa artiklar använder heller kön som en bakomliggande variabel för att säkerställa statistisk signifikans. Kön tas inte hänsyn till i något avseende I nära hälften av de inkluderade artiklarna visar inte forskarna om de tagit hänsyn till kön.Till denna kategori hör artiklar som enbart inkluderar pojkar. I fyra av artiklarna (McClean & Grey, 2012; Baghdadli et al., 2013; Pilnick & James, 2013; Wright et al., 2012) är samtliga deltagare pojkar och i ingen av dessa artiklar nämns eller förklaras det icke-representativa urvalet. Två av de inkluderade artiklarna är litteraturgenomgångar (Mercer, 2017; Gabovitch & Curtin, 2009). Ingen av dessa artiklar kan sägas ta hänsyn till kön då varken kön eller genus nämns någonstans i texten. Det är dock troligt att någon av de artiklar som inkluderats i dessa två litteraturgenomgångar inkluderar flickor eller i övrigt tar hänsyn till kön. Coogle och Hanline (2016) har gjort en artikel som undersöker hur mammor till barn med autism upplever familjecentrerade insatser. Författarna skriver inte fram huruvida mammorna har söner eller döttrar med autism. Då denna artikels syfte är att undersöka just mammors perspektiv är det förklarligt att urvalet enbart inkluderade just mammor och inga pappor. Även Preece (2009) undviker att skriva ut kön på de barn med autism som ingår i artikeln. Dock är det utskrivet huruvida de föräldrar som deltar i artikeln är mammor eller pappor. Sammantaget kan det konstateras att majoriteten av de inkluderade artiklarna inte nämner kön varken i sin undersökningsfråga eller i sitt resonemang i sina analyser. Även om det i viss utsträckning är ett representativt urval är inte könsfördelningen något som tas fasta på i analys eller resultat. I så gott som alla artiklar nämns kön enbart vid beskrivning av urvalet. I övrigt tas ingen hänsyn till huruvida deltagarnas kön skulle kunna påverka utfallet. Analys Analysen kommer att utgå från samma teman som den tematiska analysen ovan har gjort. Dessa teman kommer sedan att analyseras dels utifrån Lindströms teori om livskvalité och dels utifrån ståndpunktsteorin. Insats Utifrån den tematiska analysen kan det fastslås att det finns flertalet olika insatser riktade till barn med autism beskrivna i forskning. Det är insatser som har en psykologisk/psykosocial inriktning, men även insatser som endast inriktar sig på fysisk aktivitet. En del av insatserna är en kombination av både fysisk aktivitet och psykologiska/psykosociala upplägg. Gemensamt för så gott som alla artiklar är att de antingen undersöker en insats som fokuserar på relationella faktorer (exempelvis familjecentrerade insatser) eller en insats som använder relationella faktorer som oberoende variabel i analysen. Resultaten visar att bland de inkluderade artiklarna finns det en typ av insats som sticker ut i sitt antal, det är så kallade “social skills groups”. Utvärdering av denna typ av insatser beskrivs i fem av artiklarna. Resultaten från samtliga av dessa artiklar visar på att insatserna främjar barnens livskvalité och även utveckling i viss mån. Så gott som alla artiklar, undantaget Baghdadli et al. (2013) och Vernon et al. (2016), har funnit att den insats som undersöks tycks ha en positiv påverkan. Detta trots att majoriteten av artiklarna undersöker olika typer av insatser. Detta kan möjligen bero på att barn med autism är i behov av stöd av god kvalité direkt från det att diagnosen fastställs. De barn och familjer som var kontrollgrupp i artiklarna och då endast var en del av en väntelista (Preece, 2009; Baghdadli et al., 2013) visade inte lika goda resultat som de som fått delta i en insats. Detta kan förstås som att det är viktigare att barn med autism tidigt får någon form av insats än att 24 invänta en specifik insats. Ett par artiklar visar att felriktade insatser kan leda till sämre mående och färdigheter hos vissa barn. Av den tematiska analysen framgår även att alla insatser inte fungerar för alla och det kan därför sägas vara viktigt att anpassa insatser efter individens unika behov. Att insatser anpassas efter individens behov är också något som lyfts fram inom ståndpunktsteorin. Ståndpunktsteorin menar att forskningens metodologi och resultat påverkar utformandet av sociala institutioner, vilket i förlängningen innebär att forskning påverkar vilka sociala insatser som erbjuds. Utifrån ståndpunktsteorin skulle detta innebära att anpassade sociala insatser för barn med autism blir möjliga då även forskning om sådana insatser anpassas efter individers unika behov. Det har ovan konstaterats att barn med autism är i behov av tidiga insatser som är individuellt anpassade. För att möjliggöra detta krävs alltså att även forskning om insatser för barn med autism bedrivs på ett sådant sätt att individuell anpassning är möjligt samt att unika röster och erfarenheter inte osynliggörs. Den globala sfären som rör makronivåerna i samhället och påverkar samhällets uppbyggnad kan tänkas kopplas till ståndpunktsteorins resonemang kring att forskningen påverkar de sociala insatser som institutioner och myndigheter erbjuder, i och med att de insatser som erbjuds ska vara evidensbaserade. Detta i sin tur kan tänkas påverka även de barn med autism som får insatser, exempelvis deras livskvalité. Till den globala sfären hör även sådana ideologiska och politiska strömningar som formar samhället. Enligt ståndpunktsteorin påverkar dessa strömningar vilken forskning som ses som normal och neutral, vilket i sin tur påverkar vilka insatser som rekommenderas i forskning. Detta sammanhang kan beskrivas som att samhället påverkar forskningen och forskningen påverkar utformningen av de insatser som erbjuds i sociala institutioner. Forskning påverkar alltså både insatser på mikronivå och institutioner på makronivå. Livskvalité Då ingen av de artiklar som inkluderats beskriver förändringar som kan räknas till den globala sfären kommer denna del i Lindströms modell inte tas med i analysen nedan. Eftersom väldigt få av de inkluderade artiklarna redovisar skillnader mellan flickor och pojkar skapar det svårigheter i att utläsa huruvida det är flickor eller pojkar som gynnas mest av de olika insatserna. Analysen kommer istället inrikta sig på vilka insatser som utifrån den teoretiska ramen kan antas höja barns livskvalité. Den externa sfären Denna sfär innefattar i främst faktorer som inte lyfts i de inkluderade artiklarna. Artiklarna handlar i huvudsak om insatser som stärker barnens sociala förmågor och interpersonella relationer, något som inte kan sägas ha till syfte att påverka föräldrarnas ekonomi, yrke eller hushåll. Som Lindström (1994) påtalar förekommer det dock att föräldrar till funktionshindrade barn går ner i arbetstid för att kunna tillgodose barnens behov. Detta kan i sin tur leda till minskade inkomster och sämre ekonomiska förutsättningar för familjen. Att familjer med funktionshindrade barn i vissa fall har sämre ekonomiska förutsättningar än andra familjer är därmed något som behöver motarbetas för att funktionshindrade barn ska garanteras god livskvalité. Av den tematiska analysen framgår att några av de inkluderade artiklarna utvärderar insatser som innebär avlastning för familjen, antingen genom att barnet får stöd i hemmet eller genom att barnet får åka iväg till ett anpassat korttidsboende eller sommarläger (Eskow et al., 2015; Preece, 2009; Walker et al., 2010). Dessa insatser kan antas innebära att föräldrarna inte behöver avsätta lika mycket tid till att oroa sig för eller ta hand sina barn och istället kan arbeta och/eller på annat sätt bidra till hushållet. 25 Den interpersonella sfären Som konstaterats ovan har de flesta artiklar gemensamt att de antingen undersöker en insats som fokuserar på interpersonella faktorer eller en insats som använder relationella faktorer eller sociala förmågor som oberoende variabel i analysen. Till exempel fokuserar flera insatser på att förbättra det sociala samspelet mellan barn och förälder eller annan nära släkting. Andra insatser fokuserar på att ge stöd riktat till familjen i stort. I några av artiklarna beskrivs insatser som inte kan sägas bedrivas på ett relationellt sätt, men där insatsens påverkan på barnets sociala färdigheter och interpersonella relationer ändå undersöks och framgår av resultatet i artiklarna. Samtliga ovan beskrivna insatser kan alltså sägas passa in i den interpersonella sfären av Lindströms modell för livskvalité. Då majoriteten av de insatser som beskrivs i artiklarna i någon mån bidrar till bättre sociala förmågor och/eller förbättrade sociala relationer till för barnen viktiga personer, kan det också antas att dessa insatser bidrar till ökad livskvalité inom den interpersonella sfären. Till den interpersonella sfären hör även faktorer som är svåra att påverka med någon av de insatser som beskrivs i de inkluderade artiklarna. Det är två av de inkluderade artiklarna som väljer att lyfta fram social inklusion som en faktor för att mäta livskvalité, alltså hur barnen upplever sig vara del av ett sammanhang och få vara delaktiga i samhället. Även social inklusion är ett begrepp som kan sägas tillhöra Lindströms beskrivning av den interpersonella sfären. Den personliga sfären Samtliga sex artiklar som använder sig av ett mått för att specifikt mäta livskvalité har med en eller flera faktorer som kan anses tillhöra den personliga sfären. Lindström (1994) beskriver att den personliga sfären består av barnets fysiska och psykiska mående. Till denna sfär hör även andligt och spirituellt mående. Av de sex artiklar som fokuserar på att mäta livskvalité är det alla utom en som inkluderar fysiskt mående som en faktor. Majoriteten av de totalt 18 artiklar som inkluderats undersöker alltså inte insatsens påverkan på barnens fysiska hälsa. Utifrån Lindströms olika kriterier för den personliga sfären kan detta anses anmärkningsvärt då fysiska måendet är en av huvudfaktorerna för att mäta ett barns livskvalité utifrån hans teori. Eftersom begreppet livskvalité är brett och kan mäta på flera sätt behöver det inte innebära att dessa artiklar inte kan ringa in barnens livskvalité. Det är desto fler artiklar som inkluderar hur insatsen påverkar deltagarnas psykiska mående. De sex artiklar som inkluderar ett mått på livskvalité inkluderar även psykiskt mående som en del i sina mått. Detta görs med hjälp av indikatorer som handlar om dels psykiskt, dels känslomässigt välmående. I de artiklar som inte mäter specifikt livskvalité mäts istället andra aspekter av barnens mående. Ware et al. (2012) beskriver att de barn som deltog i deras social skills group bland annat rapporterade att de blivit bättre på att uttrycka och hantera känslor som ett resultat av insatsen. Även Habayeb et al. (2017) kom fram till att de barn som deltagit i deras gruppterapiprogram blivit bättre på känslomässig kontroll. Forskarna mätte även förekomsten av bland annat positiva och negativa känslor samt ångest. För dessa indikatorer var dock resultaten inte signifikanta. Van Steensel et al. (2015) kunde dock visa att KBT fungerar för att minska ångestsymtom hos barn med autism. I Wrights et al. (2012) artikel om en insats i form av datorworkshops för barn med autism tyckte de mor- och farföräldrar som deltog att deras barnbarn verkade lyckligare. De tyckte sig även se ökad självkänsla och ökat självförtroende hos barnbarnen. Enligt Lindströms modell kan flera av ovan nämnda aspekter av barns mående sägas ingå i den personliga sfären. Känslomässig kontroll, minskad ångest och högre nivå av lycka är sådant som kan likställas med bättre psykiskt mående, vilket också kan förstås som att de insatser som ger sådana resultat även bidrar till bättre livskvalité inom den personliga sfären. Lindström beskriver vidare att självkänsla är en del av den personliga sfären av livskvalité. 26 Detta innebär att även de insatser som leder till bättre självkänsla hos deltagarna kan sägas bidra till bättre livskvalité inom den personliga sfären för barn med autism. Med grund i Lindströms kriterier för den personliga sfären kan det konstateras att inte någon av de inkluderade artiklarna tar hänsyn till spirituellt och andligt mående eller aspekter som rör meningen med livet. Utifrån deras sätt att mäta livskvalité eller förbättringar på annat sätt, är inte dessa faktorer inräknade. Med utgångspunkt i resultaten kan det konstateras att nästan samtliga av de sociala insatserna bidrar till en ökad livskvalité för barn med autism i någon sfär, även om faktorn kön inte går att analysera. Utifrån resultaten kan det även antas att insatserna som beskrivs gynnar pojkar, då de är i majoritet avseende urvalet i samtliga artiklar. Då det även finns artiklar vars urval endast består av pojkar kan kan det tänka sig att dessa insatser främjar pojkarnas livskvalité och utveckling. Osynliggörandet av kön i artiklarna utesluter inte att insatsen bidrar till livskvalité för både flickor och pojkar. Det går dock inte att fastställa att insatsen bidrar till ökad livskvalité i samma grad hos flickor som hos pojkar om detta inte undersöks eller redovisas i forskningen. Utifrån ståndpunktsteorin kan detta förstås som att artiklarna försöker vara objektiva och hitta objektiva resultat och kriterier som passar alla. Som ståndpunktsteorin påtalar kan detta dock leda till att man går miste om vissa av barnens erfarenheter. Det kan i sin tur leda till insatser för att förbättra barnens livskvalité inte kan vidareutvecklas. Enligt ståndpunktsteorin karaktäriseras all kunskap och vetenskap av en viss relativism och det är därför viktigt att forskning inte utger sig för att vara helt objektiv (Harding, 2004). Istället menar ståndpunktsteorin att vetenskap behöver granskas ur ett kritiskt perspektiv för att luckor och osynliggjorda perspektiv ska kunna lyftas. För att kunna fastställa att insatser som förbättrar livskvalitén för pojkar med autism även har positiv effekt för flickor med autism krävs alltså att forskning i större utsträckning tar hänsyn till samt synliggör kön i framtida artiklar. Kön Utifrån resultaten kan konstateras att kön överlag inte är en variabel som det tas hänsyn till i forskning om insatser för barn med autism. Flickor exkluderas i flertalet artiklar och i artiklar där flickor är representerade i urvalet är kön inte en faktor som analyseras eller redovisas i resultaten. Detta kan förstås utifrån ståndpunktsteorin som belyser att förtryckta och/eller osynliggjorda grupper behöver synliggöras i forskning med hjälp av metoder som ger dessa grupper möjligheten att dela med sig av sina erfarenheter (Harding, 2004). Att majoriteten av artiklarna inte tar hänsyn till kön som variabel, eller gör några försök att särskilt lyfta flickors eller andra minoriteters perspektiv, kan tolkas som ett sätt att upprätthålla osynliggörandet av kön. Flickor utgör en minoritet av urvalet i alla utom en av de inkluderade artiklarna. Detta kan eventuellt tänkas bero på att det är mindre vanligt att flickor får diagnosen autism och att forskarna valt att spegla detta förhållande. Det kan också vara så att forskarna haft svårt att hitta deltagare till sina artiklar och att flickor med autism är särskilt svårt att få tag på. Trots att det troligtvis finns en förklaring till varje urval är det bara en av artiklarna som kommenterar sitt urval utifrån könsfördelning och därmed aktivt visar på en medvetenhet om kön som faktor. Ingen av artiklarna har enbart flickor i sin målgrupp eller urval. Fyra av artiklarna har dock enbart pojkar i sitt urval. Att dessa urval skulle vara snedfördelade eller icke-representativa är dock inget som nämns i någon av dessa fyra artiklar. Även detta kan enligt ståndpunktsteorin ses som en form av osynliggörande av flickors perspektiv. Utifrån ståndpunktsteorin kan detta också förstås som att artiklar med enbart pojkar ses som neutrala, trots att urvalet inte är representativt (jfr Harding, 2004). Att forskarna inte kommenterar sitt ickerepresentativa urval kan därmed förstås som att de ser sig själva som neutrala och objektiva. Enligt 27 ståndpunktsteorin (jfr Harding, 2004) skulle det bli viktigt att synliggöra att inga forskare är helt objektiva, utan att all forskning har någon form av ideologisk utgångspunkt; även sådan forskning som av många uppfattas som neutral. Det ickerepresentativa urvalet kan även kopplas till ståndpunktsteorins tanke om att osynliggjorda grupper behöver synliggöras. I detta fall innebär det att forskningen går miste om kvinnlig erfarenhet som skulle kunna bredda fältet och insatserna för barn med autism. I de tre artiklar som tar hänsyn till kön används kön som en kontrollvariabel för att kontrollera om resultaten är signifikanta för både flickor och pojkar. I samtliga tre artiklar konstaterades att kön inte verkade påverka utfallet av insatsens resultat. I och med att dessa artiklar väljer att lyfta fram kön som en faktor ges det även svar på om kön är en variabel som påverkar utfallet av insatserna. Hade artiklarna inte valt att lyfta denna faktor hade det fortfarande kunnat vara så att insatserna passar både pojkar och flickor, men detta hade inte gått att fastställa. Detta innebär att det fortfarande är 15 typer av insatser som inte går att fastställa huruvida de passar bäst för flickor eller pojkar, eller lika bra oavsett kön. Kön är inte heller något som tas upp som variabel i någon av de två litteraturgenomgångar som inkluderats. Det kan anses problematiskt att forskning som har till syfte att redogöra för om flertalet insatser för barn med autism är verksamma eller inte, inte tar hänsyn till kön, på grund av att det kan vara en avgörande faktor i utfallet av insatsen (jfr Kopp, 2010; Harding, 2004). Diskussion I analysen framgår att forskning beskriver flera olika typer av sociala insatser för barn med autism. Majoriteten av de inkluderade artiklarna kommer fram till att den aktuella insatsen har någon positiv effekt på barnen. Dessa sociala insatser tycks även leda till ökad livskvalité hos barnen, men då kön inte tas i beaktande i artiklarnas analys eller diskussion går det inte att svara på frågan om huruvida insatserna är lika effektiva för flickor som för pojkar. Uppsatsens resultat synliggörs i nedanstående flödesschema (Figur 2). I modellen synliggörs vad som kan beskrivas som det flöde som leder fram till forskningsresultat om en insats effekt för barn med autism. Flickor och pojkar får samma typ av insats och det formas två typer av urvalsgrupper; dels en med flickor och pojkar, dels en 28 med enbart pojkar. För de grupper som enbart innehåller pojkar är det också bara möjligt att dra slutsatser om utfallet för pojkar. Som framgår av modellen så görs det inget försök att dra slutsatser specifikt om insatsens effekter för gruppen flickor. Flickorna inkluderas istället i den blandade gruppen med utfall för både flickor och pojkar. Av modellen framgår alltså att även om flickor och pojkar är en del av urvalet kan det inte fastslås vilket utfallet blir för de flickor som tar del av insatserna. Det finns ett flertal olika beprövade insatser för barn med autism och majoriteten av de insatser som beskrivs i forskning verkar ha positiv effekt. Av forskningen framgår även att det är bättre att få tidiga insatser av något slag än att behöva vänta länge på en specifik insats. Det är dock inte helt oviktigt vilken insats som väljs. Alla insatser fungerar inte för alla barn och det är därför viktigt att försöka anpassa insatser efter barnets unika behov. Aspergers syndrom, autistisk syndrom och genomgripande störning i utvecklingen är som tidigare nämnt inte längre enskilda diagnoser (American Psychiatric Association, 2014). Coolidge, Marle, Rhoades, Monaghan och Segal (2013) diskuterar att DSM tidigare hade många diagnoser som överlappade varandra, men som i nyaste versionen av DSM benämns som autism. Forskarna belyser även kriterierna i DSM-5 för autism och menar att det finns många olika grader av autism och skillnader i hur de ger sig i uttryck. Utifrån föreliggande uppsats resultat och den nya definitionen av autism kan det diskuteras huruvida det blir ännu viktigare att professionella ska ha kunskap om skillnader mellan kön och variationer inom diagnosen autism, samt att de insatser som erbjuds bygger på denna kunskap. Det kan antas att komplexiteten i diagnosen autism ökar. I och med att den täcker in flera tidigare diagnoser behöver det även finnas god kunskap kring dessa skillnader för att barn ska kunna erbjudas adekvata insatser som ger dem en god livskvalité och möjlighet att utvecklas. Socialstyrelsen anser att det bör vara insatser av god kvalité och påvisad evidens. Nästan samtliga artiklar som inkluderats i denna uppsats påvisar god effekt för barn med autism och kan anses höja livskvalité för dessa barn. Något som blir intressant att diskutera är forskningen i förhållande till Socialstyrelsens (u.å. a) riktlinjer. Flertalet av de artiklar som inkluderas i denna uppsats kan inte anses ha ett representativt urval men deras forskning och resultat påvisar en insats med god evidens. Detta i sin tur leder till att Socialstyrelsen kan föreslå insatser som uppfyller deras krav på god evidens trots det att det inte kan fastställas att insatser är verksamma på både flickor och pojkar. Detta kan innebära att barn med autism föreslås insatser som inte nödvändigtvis lämpar sig för både flickor och pojkar. Av analysen utifrån Lindströms modell framgår att så gott som alla insatser som beskrivs i resultatet tycks bidra till högre livskvalité i någon aspekt för barn med autism. Det är dock ingen av dessa insatser som bidrar till bättre livskvalité inom alla sfärer. Det går inte heller att utläsa huruvida dessa insatser bidrar till ökad livskvalité i samma grad hos flickor som hos pojkar då de flesta artiklar inte tar hänsyn till kön i sin analys och flickorna generellt utgör en begränsad del av urvalet. Forskning har genom historien ofta bedrivits utifrån att män är normen, exempelvis i medicinsk forskning (Söderström, 2010). Även i forskning specifikt om insatser för barn med autism är det vanligt att andelen pojkar i artiklarna är större än andelen flickor, vilket framgår av föreliggande uppsats resultat (se tabell 2). Detta förhållande kan delvis motiveras av det faktum att autism antas vara mellan tre och fyra gånger så vanligt hos pojkar som hos hos flickor (Loomes et al., 2017). Då forskning visar att autism tar sig olika uttryck hos flickor och pojkar går det dock att argumentera för att flickor bör bli mer än en del i forskning som primärt utgår ifrån pojkar (jfr Barron, 2004; Kopp, 2010). För att kunna tillgodose de könsspecifika förutsättningar och behov som flickor respektive pojkar har krävs att sådana faktorer synliggörs i forskning. Risken är annars att resultat som främst konstaterats gälla för pojkar även generaliseras till att gälla för flickor. 29 Metoddiskussion Till följd av de organisatoriska ramar som gällde för denna uppsats var det ej möjligt att intervjua, observera eller på annat sätt samla in förstahandsinformation från barn. Att genomföra en litteraturstudie blev ett sätt att få tillgång till sådan information som etiska riktlinjer annars hindrade oss från att samla in. Utöver detta gjorde tidsramarna för uppsatsen att ett större empiriskt material inte kunde samlas in. Då det redan i början av skrivprocessen stod klart att antalet inkluderade artiklar skulle behöva begränsas såg vi till att fokusera på att välja ut de mest lämpade artiklarna, snarare än att inkludera så många som möjligt. Något som kan påverka validitet och reliabilitet i en litteraturstudie är kvalitén på den forskning som inkluderas i empirin. Sådant som kan påverka kvalitén är bland annat urval, analysmetod och forskningsdesign (jfr Bryman, 2011). Majoriteten av de artiklar som inkluderats i vår uppsats har relativt små urvalsgrupper. Som ovan konstaterats är urvalen dessutom sällan representativa för målgruppen vad gäller bland annat könsfördelning. Att små urval verkar vara så pass vanligt inom forskning som berör insatser för barn med autism kan ses som problematiskt då det bland annat påverkar möjligheten att generera statistiskt signifikanta resultat. Även design och analysmetod påverkar kvalitén på forskning. De artiklar som inkluderats i föreliggande uppsats använder sig i huvudsak av kvantitativa datainsamlingsmetoder vilket medför att analysmetoderna främst utgörs av statistisk analys. Analys utifrån någon teoretisk ram förekommer i princip inte. Detta innebär att siffror beskrivs, men inte förklaras. Trots syftet att pröva lämplighet och utfall av olika insatser är det ingen av de inkluderade artiklarna som har en forskningsdesign som överensstämmer med det som brukar kallas “the golden standard” (Booth et al., 2016). För detta krävs att studiens deltagare slumpas till två olika grupper; en insatsgrupp och en kontrollgrupp, samt att utfallen för båda grupperna undersöks. Att majoriteten av de inkluderade artiklarna bara undersöker en insats gör också att det blir svårt att säga något om huruvida någon insats är mer effektiv än någon annan. Detta är oklarheter i forskningen som även kan sägas påverka validitet och reliabilitet i föreliggande litteraturstudie. På samma sätt som de inkluderade artiklarnas kvalité kan sägas påverka validiteten och reliabiliteten i föreliggande uppsats kan artiklarnas etiska dilemman och överväganden påverka uppsatsens etik. Något som skulle kunna göra uppsatsen mer etiskt försvarbar är om det varit ett krav att de inkluderade artiklarna skulle ha genomgått en etisk prövning. Slutsats Ett flertal olika sociala insatser för barn med autism presenteras inom forskningen och dessa har i huvudsak positiva effekter för barnen. Insatserna leder bland annat till högre grad av livstillfredsställelse, ökade sociala förmågor samt bättre socialt samspel med omgivningen. De flesta av dessa sociala insatser bidrar även i någon aspekt till ökad livskvalité för barn med autism. Forskning om dessa insatser tar dock inte hänsyn till könsspecifika skillnader mellan flickor och pojkar, vilket innebär att det blir omöjligt att fastställa om insatserna är lika effektiva för flickor som för pojkar. Framtida forskning I framtida forskning skulle det med fördel kunna göras studier i Sverige för att mäta huruvida sociala insatser för barn med autism bidrar till en ökad livskvalité eller ej. Det skulle även vara intressant att genomföra studier som gör intervjuer i familjer med barn som har autism i Sverige för att ta reda på hur de upplever hur insatser anpassas utifrån kön och om föräldrarna anser att deras barn får det stöd som krävs. Utöver detta skulle det kunna vara önskvärt att genomföra forskning med ett mer representativt urval där både flickor och pojkar blir representerade. Enligt slutsatserna i föreliggande uppsats behövs detta för att kunna fastställa om insatser är verksamma för både flickor och pojkar. 30 Referenser American Psychiatric Association (2014). Mini-D 5: diagnostiska kriterier enligt DSM-5. Stockholm: Pilgrim Press. Baghdadli, A., Brisot, J., Henry, V., Michelon, C., Soussana, M., Rattaz, C., & Picot, M.,(2013). Social skills improvement in children with high-functioning autism: A pilot randomized controlled trial. European Child & Adolescent Psychiatry, 22(7), 433-442. Barron, K. (2004). Genus och funktionshinder. I Barron, K. (red.), Genus och funktionshinder (s.15-51). Lund: Studentlitteratur. Begeer, S., Ma, Y., Koot, H. M., Wierda, M., Van Beijsterveldt, C. E. M., Boomsma, D. & Bartels, M. (2017). Brief Report: Influence of gender and age on parent reported subjective well-being in children with and without autism. Research in Autism Spectrum Disorders, 35, 86-91. Booth, A., Sutton, A. & Papaioannou, D. (2016). Systematic approaches to a successful literature review. (Second edition.) Los Angeles: Sage. Braiden, H. J., McDaniel, B., McCrudden, E., Janes, M. & Crozier, B. (2012). A PracticeBased Evaluation of Barnardo's Forward Steps Early Intervention Programme for Children Diagnosed with Autism. Child Care in Practice, 18(3), 227-242. Brown, I., Hatton, C. & Emerson, E. (2013). Quality of Life Indicators for Individuals with Intellectual Disabilities: Extending Current Practice. Intellectual and Developmental Disabilities, 51(5), 316-332. Brown, I. & Brown, R.I. (2003). Quality of life and disability: an approach for community practitioners. London: Jessica Kingsley. Bryman, A. (2011). Samhällsvetenskapliga metoder. Malmö: Liber. Coogle, C. & Hanline, M. (2016). An exploratory study of family‐centred help‐giving practices in early intervention: Families of young children with autism spectrum disorder. Child & Family Social Work, 21(2), 249-260. Coolidge, F., Marle, P., Rhoades, C., Monaghan, P. & Segal, D. (2013). Psychometric Properties of a New Measure to Assess Autism Spectrum Disorder in DSM ‐5. American Journal of Orthopsychiatry, 83(1), 126-130. Dean, M., Harwood, R. & Kasari, C. (2017). The Art of Camouflage: Gender Differences in the Social Behaviors of Girls and Boys with Autism Spectrum Disorder. Autism: The International Journal of Research and Practice, 21(6), 678-689. Eckermann, L. (2000). Gendering Indicators of Health and Well-being: Is Quality of Life Gender Neutral? Social Indicators Research, 52(1), 29-54. Egilson, S. T., Ólafsdóttir, L. B., Leósdóttir, T. & Saemundsen, E. (2017). Quality of Life of High-Functioning Children and Youth with Autism Spectrum Disorder and Typically Developing Peers: Self- and Proxy-Reports. Autism: The International Journal of Research and Practice, 21(2), 133-141 31 Eskow, K. G, Chasson, G. S. & Summers, J. A. (2015). A Cross-Sectional Cohort Study of a Large, Statewide Medicaid Home and Community-Based Services Autism Waiver Program. Journal of Autism and Developmental Disorders, 45(3), 626-635. Gabovitch, E. & Curtin, C. (2009). Family-Centered Care for Children With Autism Spectrum Disorders: A Review. Marriage & Family Review, 45(5), 469-498. García-Gómez, A., Risco, M. L., Rubi, J. C., Guerrero, E. & García-Peña, I. M. (2014). Effects of a program of adapted therapeutic horse-riding in a group of autism spectrum disorder children. Electronic Journal Of Research In Educational Psychology, 12(1), 107- 128. Grant, M., & Booth, A. (2009). A typology of reviews: An analysis of 14 review types and associated methodologies. Health Information & Libraries Journal, 26(2), 91-108. Habayeb, S., Rich, B. & Alvord, M. K. (2017). Targeting Heterogeneity and Comorbidity in Children with Autism Spectrum Disorder through the Resilience Builder Group Therapy Program. Child & Youth Care Forum, 46(4), 539-557. Harding, S. (2004). Introduction: Standpoint Theory as a Site of Political, Philosophic and Scientific Debate. I Sandra Harding (red.), The feminist standpoint theory reader: intellectual and political controversies. (s.1-17). New York: Routledge International Federation of Social Workers (2014). Global Definition of Social Work. Hämtad 10 maj, 2018, från International Federation of Social Workers, http://ifsw.org/policies/definition-of-social-work/ Konstantareas, M.M., Homatidis, H. & Busch, J. (1989). Cognitive, communication, and social differences between autistic boys and girls. Journal of Applied Developmental Psychology, 10(4), 411-424 Kopp, S. (2010). GIRLS WITH SOCIAL AND/OR ATTENTION IMPAIRMENTS. (Doktorsavhandling, Göteborgs universitet, institute of neuroscience and physiology child and adolescent psychiatry). Lanning, B. A., Baier, M. E. M., Ivey-Hatz, J., Krenek, N. & Tubbs, J. D. (2014). Effects of Equine Assisted Activities on Autism Spectrum Disorder. Journal of Autism and Developmental Disorders, 44(8), 1897-1907. Lag om stöd och service för vissa funktionshindrade (1993:387) [LSS]. Stockholm: Sveriges riksdag Lindgren (2014). 4. Tematisering. I Hjerm, M., Lindgren, S., & Nilsson, M. (red.), Introduktion till samhällsvetenskaplig analys. (s.63-72) Malmö: Gleerup. Lindström, B. (1994). The Essence of Existence. On the Quality of Life of Children in the Nordic countries. Göteborg: The Nordic School of Public Health Loomes, R., Hull, L. & Mandy, W. P. L. (2017). What Is the Male-to-Female Ratio in Autism Spectrum Disorder? A Systematic Review and Meta-Analysis. Journal of the American Academy of Child & Adolescent Psychiatry, 56(6), 466-474. 32 McClean, B. & Grey, I. (2012). An evaluation of an intervention sequence outline in positive behaviour support for people with autism and severe escape-motivated challenging behaviour. Journal of Intellectual and Developmental Disability, 2012, Vol.37(3), 209-220, 37(3), 209- 220. Mercer, J. (2017). Examining DIR/Floortime(TM) as a treatment for children with autism spectrum disorders. Research on Social Work Practice, 27(5), 625-635. Parmenter, T. (2014). Inclusion and quality of life: Are we there yet? International Public Health Journal, 6(4), 413-428. Pilnick, A. & James, D. (2013). "I'm thrilled that you see that": Guiding parents to see success in interactions with children with deafness and autistic spectrum disorder. Social Science & Medicine, 99, 89. Preece, D. (2009). Effective Short Breaks Services for Families with Children with Autism Spectrum Disorders: How One Local Authority in the United Kingdom is Working to Meet the Challenge. Practice, 21(3), 159-174. Rose, R. & Anketell, C. (2009). The Benefits of Social Skills Groups for Young People with Autism Spectrum Disorder: A Pilot Study. Child Care in Practice, 15(2), 127-144. Segersten, K. (2017). Användbara texter. I Friberg, F. (red.), Dags att skriva uppsats (s.49- 58). Lund: Studentlitteratur Socialstyrelsen (u.å. b). Evidensbaserad praktik i socialtjänsten. Hämtat: 1 maj, 2018, från Socialstyrelsen, http://www.socialstyrelsen.se/evidensbaseradpraktik Socialstyrelsen (u.å. a). Evidensbaserad praktik innebär att den professionelle väger samman sin expertis med bästa tillgängliga kunskap, den enskildes situation, erfarenheter och önskemål vid beslut om insatser. Hämtat 10 maj, 2018, från Socialstyrelsen http://www.socialstyrelsen.se/evidensbaseradpraktik/attarbetaevidensbaserat Socialstyrelsen (2010). Barn som tänker annorlunda: Barn med autism, Aspergers syndrom och andra autismspektrumtillstånd. Västerås: Edita Västra Aros. Från http://www.socialstyrelsen.se/Lists/Artikelkatalog/Attachments/17953/2010-3-8.pdf Socialstyrelsen (2015). Psykologiska och sociala insatser vid utmanande beteende hos barn och ungdomar med intellektuell funktionsnedsättning. En kartläggning av översikter. Stockholm: Socialstyrelsen. Från, htttp://www.socialstyrelsen.se/Lists/Artikelkatalog/Attachments/19906/2015-7-6.pdf Socialtjänstlagen (2001:453) [SoL]. Stockholm: Sveriges riksdag Söderström, M. (2001). Därför uteslöt forskarna kvinnor ur sina studiepopulationer. Läkartidningen, 98 (13), 1524-1528. Hämtad från http://ww2.lakartidningen.se/ltarkiv/2001/temp/pda22662.pdf UNICEF Sverige (2009). Barnkonventionen: FN:s konvention om barnets rättigheter. Stockholm: UNICEF Sverige 33 Van Steensel, F., Bögels, S. & Nezu, A.M. (2015). CBT for Anxiety Disorders in Children With and Without Autism Spectrum Disorders. Journal of Consulting and Clinical Psychology, 83(3), 512-523 Vernon, T.W., Miller, A.R., Ko, J.A. & Wu, V.L., (2016). Social Tools and Rules for Teens (The START Program): Program Description and Preliminary Outcomes of an Experiential Socialization Intervention for Adolescents with Autism Spectrum Disorder. Journal of Autism and Developmental Disorders, 46(5), 1806-1823. Vetenskapsrådet (2002). Forskningsetiska principer inom humanistisk-samhällsvetenskaplig forskning. Stockholm: Vetenskapsrådet Walker, A. N., Barry, T.D. & Bader, S.H. (2010). Therapist and Parent Ratings of Changes in Adaptive Social Skills Following a Summer Treatment Camp for Children with Autism Spectrum Disorders: A Preliminary Study. Child & youth care forum, 39(5), 305-322. Ware, J.N., Ohrt, J. H. & Swank, J. M. (2012). A Phenomenological Exploration of Children's Experiences in a Social Skills Group. Journal for Specialists in Group Work, 37(2), 133-151. Wright, S.D., D' Astous, V., Wright, C. & Diener, M. (2012). GRANDPARENTS OF GRANDCHILDREN WITH AUTISM SPECTRUM DISORDER (ASD): STRENGTHENING RELATIONSHIPS THROUGH TECHNOLOGY ACTIVITIES. Gerontologist, 52(1), 72-72.